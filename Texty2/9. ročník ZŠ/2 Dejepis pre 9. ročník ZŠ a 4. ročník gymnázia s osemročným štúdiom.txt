V rokoch 1932 – 1933 vytvoril mexický maliar Diego Rivera (1886 – 1957) na južnej stene Umeleckého inštitútu v Detroite fresku s názvom Výroba
a kompletizovanie automobilov. Náklady na fresku financovala rodina Henryho Forda, ktorý začal v roku 1913 vyrábať automobily na montážnej linke, čo umožňovalo masovú produkciu cenovo výhodných automobilov. Týmto ľudovým automobilom bol Ford T. V rokoch 1908 – 1927 sa ho predalo vyše































































15 miliónov kusov. Riverova freska nám pripomína jeden z typických znakov uplynulého 20. storočia – prudký rozvoj automobilizmu, ktorý zmenil život človeka i jeho životné prostredie. Všimnite si tiež hornú časť fresky. D. Rivera ju nazval Biela a žltá rasa a geologické vrstvy. Uprostred z podzemia vystupujú ruky a zaťaté päste. Čo podľa vás predstavujú? Prečo maliar v súvislosti s výrobou automobilov stvárnil geologické vrstvy?

(I/1)	Prvá svetová vojna
 

Skúste si spomenúť
1. Vysvetlite pojmy kolonializmus, naciona- lizmus, zbrojenie.
2. Prečo sa Balkánsky polostrov stal
„sudom s pušným prachom“?


Z galérie osobností

František Ferdinand d’Este (1863 – 1914)
Synovec Františka Jozefa I. Po smrti cisárovho syna Rudolfa sa stal následníkom trónu.
Od roku 1913 pôsobil ako generálny inšpektor rakúsko-uhorskej armády. Aby udržal rakúsko-
-uhorskú ríšu, chcel v nej na rozdiel od Františka Jozefa I. zaviesť rozličné zmeny. Jeho základným politickým cieľom bolo odstrániť dualizmus, lebo v ňom videl koreň všetkého zla. Hoci ho pokladali za predstaviteľa vojnychtivej strany, nechcel vojnu dovtedy, kým sa ríša neprebuduje podľa jeho predstáv. Prezieravo vyhlásil: „Nikdy nepovediem vojnu proti Rusku. Obetujem všetko, aby k nej nedošlo, pretože táto vojna by sa skončila buď zvrhnutím Romanovcov alebo Habsburgovcov – alebo aj zvrhnutím oboch dynastií.“

Gavrilo Princip (1894 – 1918)
Súd nad Principom a jeho spoločníkmi sa konal v októbri 1914. Keďže Princip v čase spáchania atentátu nemal ešte dvadsať rokov, podľa rakúskeho právneho poriadku nemohol byť odsúdený na trest smrti. Odsúdili ho
na 20 rokov ťažkého žalára v samoväzbe, zostrenej tvrdým lôžkom a jedným pôstom mesačne, v tmavej cele väznice v pevnosti Terezín. Praktický spôsob väznenia bol však ešte tvrdší. Podľa predpisov musel byť každý väzeň pripútaný okovami ťažkými desať kilogramov. Principovi okovy sňali roku 1916, keď sa u neho prejavili ťažké príznaky kostnej tuberkulózy. Princip nakoniec tejto chorobe podľahol. Zomrel 28. apríla 1918. Pochovali ho tajne na mestskom cintoríne v Terezíne.
Principove telesné pozostatky previezli roku 1920 do Sarajeva.

Osudné výstrely zo Sarajeva


Dva nepriateľské bloky
Vytvorením Trojspolku a Dohody sa šesť európskych veľmocí rozdelilo na dva proti sebe stojace bloky. Odvtedy sa mohol akýkoľvek ozbrojený konflikt rozrásť do veľkej vojny, ktorá by zasiahla celú Európu.
  Nemecko bolo vedúcou mocnosťou Trojspolku. Bolo odhodlané stať sa naj- mocnejším štátom v Európe a ovládnuť ako koloniálna veľmoc veľké oblasti v Afrike a v Ázii. Stupňovalo zbrojenie a povolávalo do armády veľké množstvo brancov. Nemeckí generáli plánovali pri prvej vhodnej príležitosti zaútočiť sme- rom na západ, poraziť bleskovým úderom Francúzsko, potom presunúť armády na východ a zaútočiť na Rusko.
  Rakúsko-Uhorsko čelilo veľkým vnútorným problémom, pretože jeho národy sa dožadovali svojich práv. Tieto problémy sa pokúšalo riešiť agresívnou zahra- ničnou politikou. Cieľom tejto politiky bol hlavne Balkánsky polostrov, odkiaľ chcelo vytlačiť Rusko a oslabiť tam vplyv Srbska. Tretím členom Trojspolku bolo Taliansko, ktoré však malo územné spory s Rakúsko-Uhorskom a nechcelo vstú- piť do vojny po jeho boku.
  V krajinách Dohody sa Francúzsko usilovalo oslabiť Nemecko, aby mohlo zís- kať späť územie Alsaska-Lotrinska. Veľká Británia sa nechcela zmieriť s tým, že Nemecko začalo vo veľkom budovať námorné loďstvo a ohrozovalo jej koloniál- nu ríšu. Rusko sa usilovalo získať vplyv v Európe, hlavne na Balkánskom pol- ostrove, a cez turecké čiernomorské úžiny preniknúť do Stredozemného mora.
Čierna ruka zasahuje
Vzájomná nedôvera a podozrievanie medzi blokmi sa zo dňa na deň stupňovali. Preteky v zbrojení, ktoré sa začali koncom 19. storočia, pokračovali teraz zrýchle- ným tempom. V lete 1914 bola už situácia veľmi napätá.
  Vtedy sa vybral rakúsky arcivojvoda a následník trónu František Ferdinand s manželkou na návštevu do Sarajeva, hlavného mesta Bosny. Bosnu a Hercego- vinu si Rakúsko-Uhorsko roku 1908 pripojilo k svojej ríši, a preto boli jeho pred- stavitelia tamojšími Srbmi nenávidení. František Ferdinand a jeho manželka sa stali v Sarajeve obeťou atentátu, keď ich zastrelil srbský študent Gavrilo Princip, člen organizácie Mladá Bosna, ktorú podporovala tajná srbská organizácia Čier- na ruka.
Rozpútanie vojny
Nemecký cisár Wilhelm II. sa rozhodol atentát využiť na rozpútanie vojny. Pod- necoval svojho spojenca rakúsko-uhorského panovníka Františka Jozefa I., aby obvinil srbskú vládu z organizovania atentátu a dal jej neprijateľné ultimátum. Ra- kúsky cisár František Jozef nato doručil srbskej vláde ultimátum s veľmi ponižujú- cimi požiadavkami. P1
  Srbsko bolo ochotné pod hrozbou ustúpiť, ale nechcelo prijať všetky podmien- ky ultimáta. Rakúsko-Uhorsko trvalo na bezpodmienečnom prijatí všetkých po- žiadaviek a 28. júla 1914 vypovedalo vojnu Srbsku. P2
  Na pomoc Srbsku prišlo Rusko, na pomoc Rakúsko-Uhorsku Nemecko a na- pokon do vojny vstúpili aj Francúzsko, Veľká Británia a ďalšie štáty. Vypukla voj- na, ktorá dostala v dejinách názov prvá svetová vojna.







Následník trónu
s manželkou nastupujú do auta niekoľko minút pred atentátom.


10

 

Pátrame na mape
1. Odhadnite, aký bol pomer síl medzi jednotlivými vojensko-politickými blokmi.
2. Vyhľadajte na mape štáty Trojspolku (centrál- nych mocností) a Dohody, a ich spojencov.














Na stope


Mocenské zoskupenia v prvej svetovej vojne




Vasilij Kandinskij, Improvizácia 30 – delá, 1913.

   „3. Ihneď odstrániť z vyučovacieho procesu, z učebníc a z učiteľského zboru všetko a všetkých, čo by mohli živiť nepriateľstvo proti Rakúsko-Uhorsku.
4. Odstrániť z vojenskej služby a správy všetkých dôstojníkov a úradníkov, ktorí sa previnili protirakúskou propagandou.
5. Dovoliť, aby na srbskej pôde spolupôsobili orgány cisársko-kráľovskej vlády Rakúsko-Uhorska pri potláčaní podvratného hnutia zameraného proti územnej celistvosti Rakúsko-Uhorska.“
Úryvok z podmienok rakúsko-uhorského ultimáta z roku 1914

   „Všetci prítomní, s výnimkou uhorského ministerského predsedu, sú toho názoru, že čisto diplomatický úspech, aj keby sa skončil výrazným ponížením Srbska, by bol bezcenný. Preto treba Srbsku predložiť také ďalekosiahle požiadavky, ktorých odmietnutie možno predvídať, čím by sa otvorila cesta radikálnemu vojenskému riešeniu.“
Z protokolu zasadnutia ministerskej rady Rakúsko-Uhorska, 7. júl 1914

Moloch vojny, nemecká karikatúra, 1899

Ešte bol síce mier, ale každý cítil, že vojna je predo dvermi. Umelci to vyjadrovali spôsobom sebe vlastným.

Pátrame
1. Prečo Srbsko odmietlo 5. bod rakúsko-
-uhorského ultimáta?
2. Prečo rakúsko-uhorská vláda formulovala svoje ultimátum tak, aby ho Srbsko nemohlo prijať?

Do slovníčka
ultimátum – konečný výstražný návrh spravidla sprevádzaný konkrétnou hrozbou

Pátrame
1. Vypátrajte, čo znamená slovo moloch.
2. Opíšte postavu molocha.
3. Aké predmety sú na karikatúre?
4. Čo predstavujú vrecia na okrajoch karikatúry?
5. Vysvetlite význam predmetov pod nohami molocha (knihy, socha, olivová ratolesť).
6. Ktoré krajiny ponúkajú molochovi mešce s peniazmi?
7. Prečo práve tieto krajiny sú uvedené na karikatúre?
8. Aký postoj k vojne vyjadril nemecký karikaturista?


Rozlišujeme, usporadúvame, opakujeme
1. Usúďte, do akej miery mohol individuálny čin G. Principa vyriešiť rozpor medzi Rakúsko-Uhorskom a Srbskom.
2. Prečo vznikol medzi Rakúsko-Uhorskom a Srbskom vojnový konflikt?
3. Vysvetlite výrok nemeckého cisára Wilhelma II., ktorý po atentáte na rakúskeho následníka trónu v Sarajeve povedal: „Teraz, alebo nikdy!“ Pokúste sa nájsť príčiny, prečo
bol sarajevský atentát pre nemeckého cisára vhodným dôvodom na rozpútanie vojny.
4. Rozhodnite, či sa sarajevský atentát stal zá- mienkou alebo príčinou prvej svetovej vojny.
5. Tip na surfovanie: Pokus o rekonštrukciu. Ako sa odohral atentát v Sarajeve?


11

(I/2)	Prvá svetová vojna
 

Skúste si spomenúť
Uveďte, za akých okolností došlo k rozpútaniu vojny.



Nepriateľské bloky:
Pôvodný Trojspolok tvorili: Nemecko, Rakúsko-Uhorsko, Taliansko.
Od začiatku vojny sa namiesto Trojspolku používa názov centrálne mocnosti a patrili
k nim: Nemecko, Rakúsko-Uhorsko, Turecko a Bulharsko.
Pôvodnú Dohodu tvorili: Veľká Británia, Francúzsko a Rusko. Za vojny sa k nim pridali Srbsko, Čierna Hora, Belgicko, Grécko,
Taliansko, Rumunsko, Japonsko, USA
a ďalšie.

„Okolo nás ležali doslova tisíce mŕtvol. Niektoré bez nôh, nohy bez tiel, ruky bez tela. Hrozný pohľad. Neveril som, že je to možné. Nebol som vystrašený, ale čudoval som sa, že to mohli byť kedysi ľudia. Nechápal som, čo sa to vôbec robí. A ďaleko od nás sme nevideli nič iné iba vybuchujúce granáty. Stále to pokračovalo. Bolo nepredstaviteľné, že niekto to vôbec mohol prežiť, také to bolo hrozné.“
Z listu anglického vojaka, ktorý roku 1916 bojoval v bitke pri rieke Somme.
 	
Slepí vojaci, ktorých zasiahol chlórový plyn. Vo vojne sa prvýkrát použili bojové chemické zbrane (chlór, yperit). Tieto otravné látky nasadila nemecká armáda pri belgickom meste Ypres roku 1915 a 1917. Po tomto útoku zomrelo 5 000 vojakov Dohody a 10 000 bolo ťažko zranených.

Svet zachvátený vojnou


Kde sa bojovalo
Počas prvej svetovej vojny sa bojovalo okrem Európy aj v Afrike a v Ázii, hlavne na Blízkom a Ďalekom východe. Najdôležitejšie však boli dva fronty v Európe: zá- padný a východný front.
Západný front
Nemecko chcelo vojnu rozhodnúť „bleskovým úderom“ na západe – proti Fran- cúzsku. Bez váhania prekročilo belgické hranice, hoci Belgicko bolo neutrál- nym štátom. Nemecké vojská sa dostali až k rieke Marne, ale francúzskej armáde sa podarilo zadržať ich postup. Začala sa zdĺhavá a ťažká pozičná záko- pová vojna. Front bol na oboch stranách popretkávaný zákopmi, z ktorých vojaci vyrážali do útoku. Keď sa im podarilo dobyť ďalší pásik zeme a zostať nažive, opäť sa zakopali. Na západnom fronte sa odohrali tri veľké bitky. V prvom roku vojny (1914) pri rieke Marne, roku 1916 pri rieke Somme a pri mestečku Verdun. Na obidvoch stranách v nich padli státisíce vojakov, ale front sa nijako podstatne nepohol. Ani jedna strana nemala dosť síl na to, aby zvíťazila.
Východný front
Rusi sa hneď po vyhlásení vojny usilovali prejsť do útoku proti nemeckým a rakúsko-
-uhorským vojskám. Úspešní boli najmä v boji proti Rakúsko-Uhorsku a podarilo sa im prekročiť Karpaty. V máji 1915 sa však ruské vojská pod nemeckým tlakom museli dať na dlhý ústup. Už na konci roku 1915 hrozila Rusku porážka. Ruská ar- máda bola zle vyzbrojená a nedostatočne pripravená. Jediným prechodným úspe- chom bola krátka ofenzíva pod vedením generála Brusilova v lete 1916.
Revolučné zmeny v Rusku
V Ruskej ríši sa odohrávali udalosti s najzávažnejšími dôsledkami. Porážky na fronte, zlyhanie zásobovania, rozvrat financií a úplné zrútenie trhu doľahli na obyvateľstvo. Vojaci už nechceli ďalej bojovať, robotníci štrajkovali proti dra- žobe, ženy vyšli do ulíc demonštrovať za zlepšenie zásobovania. Na čelo nespo- kojných sa postavili predstavitelia demokratických politických strán. V marci 1917 (podľa ruského kalendára vo februári) prinútili cára Mikuláša II. odstúpiť a vytvorili Dočasnú vládu, ktorá mala pretvoriť Rusko na demokratickú republi- ku. Tejto udalosti hovoríme Februárová revolúcia. Krajina pokračovala vo vojne, ale bez vojenských úspechov. Strana ruských boľševikov na čele s re- volucionárom Leninom chcela však využiť neúspechy vo vojne a ich dôsledky na to, aby sa sama chopila moci. V novembri 1917 (podľa ruského kalendára v októbri) sa boľševikom podarilo dobyť politickú moc. Táto Októbrová revolú- cia znamenala nielen koniec krátkeho pokusu o demokraciu v Rusku, ale aj bojov na východnom fronte. Boľševické Rusko uzavrelo totiž s centrálnymi mocnosťa- mi v marci 1918 v Brest-Litovsku mier.
Koniec vojny
Vystúpenie Ruska z vojny Dohodu oslabilo, ale jej vý- razné posilnenie znamenal vstup USA do vojny. Po bo- ku Dohody v apríli 1917 vypovedali vojnu Nemecku a Rakúsko-Uhorsku, čím reagovali na potápanie ame- rických lodí v Atlantickom oceáne nemeckými ponor- kami.
  Vojna sa napokon rozhodla na západnom fronte, kde Dohoda donútila Nemecko 11. novembra 1918 ka- pitulovať.

   Prečo sa už v priebehu prvej svetovej vojny objavili prvé ochranné masky?


12

 

























Západný, východný a južný front v rokoch 1914 – 1918

Na stope
   „Vážení páni, [...] v núdzi je dovolené všetko. Naše oddiely obsadili Luxem- bursko, možno už vkročili na belgické územie. Páni, to je v rozpore s medzi- národným právom! Boli sme však nútení nedbať na protesty luxemburskej
a belgickej vlády. Neprávosť – hovorím otvorene – neprávosť, ktorej sa dopúšťame, sa pokúsime napraviť, keď dosiahneme naše vojenské ciele.“
Z prejavu nemeckého ríšskeho kancelára, 4. 8. 1914

   „Občania! […] režim, ktorý sme práve zvrhli, zanechal našu krajinu a jej obra- nu v ťažkom a chaotickom stave. Jeho zločinná neschopnosť a nečinnosť pri- viedli financie, zásobovanie, dopravu i dodávky pre armádu do neporiadku, ktorý podkopal celý náš hospodársky život... Dočasná vláda prenecháva vôli národa, aby bola sama poslednou inštanciou, ktorá v úzkej súčinnosti s našimi spojencami rozhodne o všetkých otázkach vojny vrátane jej skončenia.“
Manifest Dočasnej vlády Ruska z 9. 4. 1917

Pátrame
Kto podľa vyhlásenia Dočasnej vlády nesie zodpovednosť za situáciu v Rusku v roku 1917?


 Nemeckí vojaci odchádzajú na západný front. Všimnite si nápisy na vagóne: „Na výlet do Paríža, Dovidenia na bulvári, V boji ma svrbí špička šable“. Čo z nich
môžete usúdiť?





Pátrame
S akou predstavou odchádzali nemeckí vojaci na front?

Straty vojakov jednotlivých štátov
Nemecko	1 808 000
Rusko:	1 700 000
Francúzsko:	1 385 000
Rakúsko-Uhorsko:	1 200 000
Veľká Británia:	947 000
Taliansko	460 000
Rumunsko	335 000
Turecko:	325 000
USA:	115 000
Bulharsko:	87 000
Srbsko	45 000
Belgicko	13 000
Portugalsko	7 200
Grécko	5 000
Čierna Hora:	3 000
Okrem padlých boli aj milióny zranených vojakov, ktorí sa po vojne ako invalidi bez nôh a bez rúk vracali do svojich domovov. Celá Európa bola zaplavená fyzicky i duševne zmrzačenými ľuďmi. Porovnajte počty obetí.

Pátrame na mape
1. Čo prezrádza mapa o priebehu vojny?
2. Pomocou mapy sa pokúste orientovať v priebehu prvej svetovej vojny.




Karikatúra z anglického časopisu Punch z 12. 8. 1914
Pátrame
1. Porovnajte prejav nemeckého kancelára s karikatúrou.
2. Akými obrazovými prostriedkami reagoval karikaturista na prejav nemeckého kancelára?
3. Prečo karikaturista stvárnil Nemecko ako starého muža a Belgicko ako malého chlapca?
4. Čo podľa vás symbolizujú nápis Prechod zakázaný a klobásky trčiace z vrecka starého muža?


Rozlišujeme, usporadúvame, opakujeme
1. Zistite, na ktorých frontoch boli najťažšie boje.
2. Prečo Nemci použili ako bojovú zbraň chlórový plyn? (Pomôžte si chémiou, zistite, akú má chlór hustotu.)
3. Prečo v Rusku musel odstúpiť cár Mikuláš II.?
4. Ako ovplyvnili udalosti v Rusku priebeh prvej svetovej vojny?


13

(I/3)	Prvá svetová vojna
 

„Bude vojna, bude, bude patália. Bude pri Prešpurku krvi po kolená.“
(Z vojenskej piesne z okolia Skalice)

Skúste si spomenúť
1. Prečo Rakúsko-Uhorsko vypovedalo vojnu Srbsku?
2. Ktoré dva fronty boli najdôležitejšie v priebehu vojny?



Básnik o vojne

I hučí válka – Ako krútňava sa vrtí, gúľa-váľa, rozohnaná, plutvami trepe jakby leviatana
a v bezdný hrtan s chvatom strháva, požiera, nenásytná, hltavá,
tak ľudské životy, jak ľudské mania vždy tlamu dokorán ni sitna brána, a trosky sú, čo na breh vydáva... Púšť roztiahla sa vypasenou zmijou, kde kvitli mestá jak kry ružové;
vzdor, nárek, kliatba divou harmóniou preletá nad ňou pozdĺž, krížove...
– Pred spravodlivou kto raz históriou, kto pred Bohom to všetko zodpovie?!
P. Országh-Hviezdoslav, Krvavé sonety, august – september 1914

1. K čomu básnik prirovnáva vojnu?
2. Aké dôsledky má vojna pre človeka?
3. Aký postoj zaujal básnik k vojne? (Pomôžte si literárnou výchovou.)



Svetová vojna a Slováci


„Prevzal som trón za najťažších okolností a odovzdávam ho za okolností ešte ťažších...“
Slová zomierajúceho cisára na jeseň 1916 boli pravdivé. Jeho ríša bola od leta 1914 vo vojne. Rakúsko-Uhorsko bolo mnohonárodnostným štátom, národnost- né konflikty vnútorne oslabovali ríšu natoľko, že ťažký vojnový konflikt ju napo- kon musel priviesť k zániku. Jednotlivé národy sa počas vojny usilovali dosiahnuť svoje národné ciele a o monarchiu ako celok sa málo zaujímali.
Slovenská spoločnosť a vojna
Vládnej propagande sa po vypuknutí vojny darilo vyvolávať v krajine oduševne- nie za vojnu, za panovníka a za „obranu vlasti“. Veľmi silná bola takáto agitácia v Uhorsku. Aj po slovenských dedinách a mestečkách behali vojnoví nadšenci, ktorí volali: „Nech žije vojna!“ Slováci však prijali správu o vypuknutí vojny skôr s nevôľou a odporom. Vojaci rukovali bez nadšenia a sympatie veľkej časti slovenskej verejnosti boli skôr na strane nepriateľov Rakúsko-Uhorska – slovan- ského Ruska a Srbska. Maďarská vrchnosť nastolila na Slovensku teror a začala prenasledovať slovenských národovcov.
Ako sa zachovali slovenskí politici
Slovenskí predstavitelia vyhlásili na začiatku vojny politickú pasivitu. Nechceli, aby od nich uhorská vláda vyžadovala súhlas s jej vojnovými plánmi. Uvedomo- vali si, že ak by Nemecko a Rakúsko-Uhorsko vojnu prehrali, Slováci by mali ná- dej získať národné práva a oslobodiť sa spod národného útlaku. V takom prípade by mohli získať od uhorskej vlády požadovanú územnú samosprávu pre Slová- kov. Boli však aj plány na pripojenie Slovenska k Rusku či na vytvorenie poľsko-
-česko-slovenskej federácie. Najlepším riešením sa však postupne ukázalo byť spojenie Slovenska a Česka do jedného spoločného štátu.
Boje v Karpatoch a slovenská otázka
Na východe mobilizovalo Rusko skôr, ako sa predpokladalo, a prešlo do útoku. Už na jeseň 1914 sa ruské vojská priblížili ku Karpatom. Boje v Karpatoch prebie- hali počas celej zimy 1914 – 1915. V tom čase ruské vojská obsadili východoslo- venské mestečká – Medzilaborce, Sninu, Humenné, Svidník, Bardejov a Stropkov. V Poľsku sa ruská armáda priblížila až k Moravskej bráne, čím vznikla možnosť, že obsadí české krajiny i celé Slovensko. Sympatie mnohých Slovákov boli na strane ruských vojsk. Proruské nálady sa prejavili v tom, že viacerí slovenskí voja- ci prešli dobrovoľne do ruského zajatia. Počas ruského útoku v Karpatoch bola veľmi živá myšlienka spojenia Čiech a Slovenska do jedného štátu. V prospech tejto myšlienky pracovali bývalí hlasisti na čele s Vavrom Šrobárom, ktorí úzko spolupracovali s Českoslovanskou jednotou v Prahe.
  O budúcom osude Slovákov a Čechov sa však rozhodovalo mimo ich územia, v kruhoch zahraničného odboja.














Príslušníci 71. trenčianskeho pešieho pluku, vchod do zákopu, tzv. líščej diery. Tento pluk zasiahol do bojov v Haliči už v auguste 1914.

14







Vojenské pamätné odznaky rakúsko-
 -uhorskej armády z rokov 1914 – 1916


     Stuha slovenskej evanjelickej
      jednoty v USA, ktorou jej členovia vyjadrovali solidaritu
s vdovami a sirotami z vojny.



Na stope
„Mojim národom!
Bolo mojím najvrúcnejším želaním, aby som roky, ktoré z Božej milosti sú Mi ešte dopriate, mohol zasvätiť veci mieru a uchránil Svoje národy pred ťažkými obeťami a bremenami vojny. V rade Prozreteľnosti bolo rozhodnuté inak.
Pletky protivníka plného nenávisti Ma nútia, aby som na obranu cti Svojho mocnárstva, na ochranu jeho vážnosti a moci, na zabezpečenie jeho dŕžavy po dlhých rokoch mieru chopil sa meča... Tomuto neznesiteľnému vyčíňaniu sa musí urobiť koniec, neustála vyzývavosť Srbska sa musí ukončiť, ak má česť
a vážnosť Môjho mocnárstva zostať neporušená... Srbsko odmietlo umiernené a spravodlivé požiadavky Mojej vlády... A tak som nútený prikročiť k tomu, aby sa silou zbraní zabezpečili nevyhnutné záruky. V tejto vážnej chvíli Som si plne vedomý celého dosahu Svojho rozhodnutia a Svojej zodpovednosti pred Všemohúcim. Všetko som preskúmal a uvážil. S pokojným svedomím nastupujem cestu, ktorú mi povinnosť káže...“
František Jozef I., 1914

„Prikrádali sa k nám na krok, počúvali naše hovory tesne za naším chrbtom.
Ak sme sa zdržovali doma, boli sme podozriví, že kujeme tajnú zradu, ak sme sa ukazovali na nádražiach... vyčítali nám... že špionáž prevádzame... Otvárali nám listy... Terorizovali nás na každom kroku, študovali naše tváre, náš hlas, naše posunky. A nech sme smútili, lebo sa radovali – všetko páchlo zradou.“
Vavro Šrobár, Pamäti z vojny a väzenia, 1922
 	
 P3 „Ostať úplne pasívne: veci sa vyvinú samy od seba, vojna dopadne buď dob- re pre monarchiu a zle pre nás, a vtedy by boli beztak márne zbytočné obete; alebo vojna dopadne zle pre monarchiu a dobre pre nás, a vtedy národné oslobodenie príde samo od seba.“
Ivan Dérer, slovenský sociálnodemokratický politik a právnik, 1914






P4







Obväzovanie raneného. Slovenskí vojaci
3. pešieho pluku na ruskom fronte, 1916







Pátrame	P4
1. Porovnajte túto fotografiu s fotografiou na s. 13.
2. V akej nálade a s akými pocitmi prevažne odchádzali vojaci jednotlivých armád na front?


1. Čím František Jozef I. zdôvodnil vstup Rakúsko-Uhorska do vojny?
2. Ako bolo formulované rakúsko-uhorské ultimátum Srbsku? (Pomôžte si textom na s. 11.)
3. Ako sa podľa Vavra Šrobára konkrétne prejavovalo prenasledovanie slovenských národovcov?
4. Čím zdôvodnil Ivan Dérer pasivitu slovenských politikov?

Bude vás zaujímať
Ako to vyzeralo v zázemí bojujúcich štátov? Vojna tvrdo poznačila život civilného obyvateľ- stva. Vo všetkých krajinách spôsobil odchod mužov nedostatok pracovných síl. Mužov museli nahradiť ženy, často i deti. Ženy museli pracovať v priemysle i poľnohospodárstve.
Dokonca sa ženy zapájali i do pomocných vojenských zborov. V priebehu vojny sa zhoršovala hospodárska situácia, objavoval sa nedostatok potravín, zvyšovala sa chorobnosť i detská úmrtnosť. O situácii v našich mestách vypovedá článok z Národných novín z novem- bra 1917: „Ak človek, keď vidí tú masu ľudí po uliciach, trhoch, mimovoľne rozmýšľa o tom, čo jedia všetci títo ľudia, skadiaľ to berú a čím sa zaodievajú?! Sklepy prázdne, trhy prázdne, už pred mýtom chytajú sedliačky, ktoré kde-tu niečo donesú. Zubami, nechtami, dlaňami, pa-
zúrmi bojuje dnes každý človek o stravu a jedlo.“

Do slovníčka
pasivita – nečinnosť, neúčasť na verejnej, najmä politickej činnosti
agitácia – cieľavedomá činnosť majúca za cieľ niekoho získať pre dajakú vec, úlohu alebo činnosť
leviatan – v židovskom bájosloví morská obluda, šarkan, drak
mania – v tomto prípade to znamená: majetok, imanie

Bude vás zaujímať
Najotrasnejšie zážitky a najkrvavejšie obete slovenských vojakov v uniformách rakúsko-
-uhorskej armády sú spojené s východným frontom v Haliči a s bojmi v Taliansku, najmä na Piave. V menších počtoch však boli nasadení na všetkých bojiskách a dostali sa aj na západný front. Okolo 69 800 ich padlo a 61 680 bolo trvale zmrzačených.

Rozlišujeme, usporadúvame, opakujeme
1. Zistite, s akými pocitmi prijal slovenský ľud vypuknutie vojny.
2. Prečo sa slovenskí politici rozhodli pre politickú pasivitu?
3. Aké nádeje vyvolal postup ruských vojsk u Slovákov?
4. Zdôvodnite, prečo zo všetkých možností riešiť slovenskú otázku sa uskutočnilo práve spojenie Slovenska s českými krajinami.


Z médií
Dobrý voják Švejk (film)
Božena Slančíková-Timrava: Hrdinovia Romain Rolland: Peter a Lucia www.europeana1914-1918.eu


15

(I/4)	Prvá svetová vojna
 

„Preč od Maďarov, ale nie pod Čechov, lež ku Čechom.“
Ivan Daxner, tajomník Slovenskej ligy
v USA, 1918
Skúste si spomenúť
Vysvetlite, aké boli príčiny slovenského vysťahovalectva.


Z galérie osobností

Tomáš Garrigue Masaryk (1850 – 1937)
Narodil sa v Hodoníne v rodine chudobného
kočiša. Jeho otec bol Slovák. Po vychodení obecnej školy sa krátko učil za zámočníka  a kováča. Na príhovor bývalých učiteľov ho napokon rodičia poslali na gymnázium do
Brna a neskôr do Viedne, kde aj zmaturoval. Po maturite študoval na filozofickej fakulte viedenskej univerzity. Roku 1882 sa stal profesorom pražskej univerzity, kde prednášal filozofiu. Medzi jeho poslucháčmi boli
aj slovenskí študenti študujúci v Prahe   a združení v spolku Detvan. Patrili k nim
aj Vavro Šrobár a Milan Rastislav Štefánik. Masaryk podnietil slovenských študentov, aby vydávali časopis Hlas a pustili sa do drobnej práce na pozdvihnutie hmotnej
a duchovnej úrovne slovenského ľudu. Roku 1889 založil časopis Čas, čo bol začiatok Masarykovej politickej činnosti ako hlavného predstaviteľa smeru, ktorý dostal
názov politický realizmus. Na začiatku svojej politickej dráhy Masaryk obhajoval existenciu Rakúsko-Uhorska. Chcel ho však reformovať tak, aby sa z neho stal štát poskytujúci ochranu svojim národom. Postupne sa však presvedčil, že táto reforma nie je v Rakúsko-
-Uhorsku možná. Preto sa po vypuknutí vojny postavil v zahraničí na čelo boja za likvidáciu Rakúsko-Uhorska a za vytvorenie samostatného česko-slovenského štátu.
Po vzniku Česko-Slovenska sa 14. 11.  1918 stal prvým prezidentom Česko-slovenskej republiky. Ako prezident nemal veľké právomoci, ale vďaka svojej veľkej morálnej autorite sa mu podarilo presadzovať myšlienky a hodnoty demokracie. Prezidentom bol
až do decembra 1935, keď zo zdravotných dôvodov odstúpil. Zomrel 14. 9. 1937.
Jeho osobnosť bola taká legendárna, najmä v českých krajinách, že ľud ho nazýval
„tatíčkom Masarykom“.

Slovenský a český zahraničný odboj


Začiatky česko-slovenského odboja
Zápas za vytvorenie česko-slovenského štátu začal v zahraničí Tomáš Garri- gue Masaryk už v prvých mesiacoch vojny, keď za pomoci škótskeho historika a novinára R. W. Setona Watsona vypracovával pre vlády Dohody memoran- dá s cieľom vytvoriť česko-slovenský štát. V zahraničí sa začala agitácia za túto myšlienku. Vo februári 1916 vznikla v Paríži Československá národná rada na čele s trojicou osobností – Tomáš Garrigue Masaryk, Milan Rastislav Štefánik a Edvard Beneš. Československá národná rada si vytýčila cieľ organizovať boj Čechov a Slovákov proti Nemecku a Rakúsko-Uhorsku. Dohodoví politici však v prvých rokoch vojny neboli naklonení myšlienke rozbitia Rakúsko-Uhorska.
Slováci a Česi v zahraničí
Pred prvou svetovou vojnou žilo v rôznych krajinách sveta, najmä v USA a Ka- nade, veľa Slovákov a Čechov. Po vypuknutí vojny začali Slováci a Česi v zahra- ničí žiadať to, čo národy doma vo vojnovom stave nemohli požadovať – právo na samourčenie. Takúto požiadavku vzniesla hneď na začiatku vojny Slovenská liga v USA. Krajania v zahraničí sa postupne začali pripájať k Masarykom organizovanému boju za česko-slovenský štát. Slováci a Česi v USA podpísali v októbri 1915 v Clevelande dohodu o tom, že budú neustále podporovať boj za česko-slovenský štát. 30. mája 1918 na Masarykov podnet túto dohodu potvrdi- li v Pittsburgu. Podľa Pittsburskej dohody mali mať Slováci v novom štáte vlast- nú samosprávu a podrobné ustanovenia o zriadení štátu prenechali krajania Slovákom a Čechom, ktorí žili doma. K odboju sa postupne pridávali aj Slováci a Česi žijúci v Rusku, Francúzsku a v ďalších dohodových a neutrálnych kraji- nách.
Víťazstvo česko-slovenského odboja v roku 1918
Československej národnej rade sa podarilo zorganizovať stotisícové česko-slo- venské vojsko, ktoré dostalo názov česko-slovenské légie. Česko-slovenské légie sa vyznamenali na viacerých frontoch. Bojovali aj proti boľševikom na Sibíri v rokoch 1918 – 1919. V légiách bojovali Slováci i Česi žijúci v zahraničí i zajat- ci. Najviac ich bolo v Rusku a v Taliansku.
  Vďaka vystúpeniu česko-slovenských légií, ako aj nesmiernej diplomatickej aktivite sa Československej národnej rade podarilo ku koncu vojny splniť jej hlavný cieľ. Vedúce krajiny Dohody (Francúzsko, Veľká Británia, USA, Talian- sko a Japonsko) v posledných mesiacoch vojny uznali Československú národnú radu za česko-slovenskú vládu. Zásluhou aktívneho zahraničného boja sa tak po- darilo zabezpečiť medzinárodné uznanie vznikajúceho česko-slovenského štátu. Dôležité bolo, že aj domáci politici na Slovensku a v Čechách vo veľkej väčšine podporovali myšlienku česko-slovenského štátu.
  Úsilie vytvoriť česko-slovenský štát vyvrcholilo v USA, kam koncom apríla 1918 pricestoval T. G. Masaryk. 18. októbra T. G. Masaryk uverejnil vo Washin- gtone Vyhlásenie nezávislosti, v ktorom sa svetovej verejnosti oznámilo vytvo- renie nezávislej demokratickej Česko-slovenskej republiky.


Zástava Československej národnej rady
a Česko-Slovenska zhotovená podľa návrhu M. R. Štefánika

16

 







Na stope
   „My chceme, aby zavedená a poctive prevedená bola úplná rovnoprávnosť a voľnosť všetkých národov, bez akýchkoľvek predpráv jedného národa alebo reči nad inými, alebo na úkor iných, a preto upravujeme v mene spravodlivosti a humanity na smerodajných politických činiteľov Európy a celého civilizovaného sveta žiadosť a prosbu, aby sa postarali o to, žeby pri ustaľovaní budúcich politických útvarov a rozhodovaní o osudoch národov všetky krivdy páchané na slovenskom národe boli odstránené a náš národ aby bol považovaný za rovnoprávneho a rovnocenného činiteľa medzi ostatnými národmi. Žiadame pre slovenský národ úplnú samosprávu a voľnosť sebaurčovania tak na politickom, ako aj na kultúrnom a hospodárskom poli.“
Úryvok z Memoranda Slovenskej ligy v USA, 10. 9. 1914


   „Načrtneme iba hlavné zásady ústavy československého národa: konečné rozhodnutie o samotnej ústave patrí zákonite zvoleným zástupcom oslobodeného a zjednoteného národa. Československý štát bude republikou. V stálom úsilí o pokrok zabezpečí úplnú slobodu svedomia, náboženstva, vedy, literatúry, umenia, slova, tlače a práva zhromažďovacieho a petičného. Cirkev bude odlúčená od štátu. Naša demokracia bude založená na všeobecnom hlasovacom práve: ženy budú postavené politicky, sociálne a kultúrne na úroveň mužom. Menšiny budú mať rovnaké práva. Vláda bude mať formu parlamentárnu a bude uznávať zásady iniciatívy a referenda. Stále vojsko
bude nahradené milíciou.“
Úryvok z Vyhlásenia nezávislosti – Washingtonská deklarácia, 1918









Pátrame
1. Zistite, čo požadovali predstavitelia Slovenskej ligy v USA vo svojom memorande.
2. Vymenujte ľudské a občianske práva, ktoré má poskytovať svojim obyvateľom budúca Česko-slovenská republika.

Edvard Beneš (1884 – 1948)
Študoval právo a filozofiu v Prahe, Paríži, Londýne a v Berlíne. Na poli zahraničnej politiky získal rozhľad a uznanie. Ako tajomníka Československej národnej rady v Paríži
i člena dočasnej vlády ho právom pokladali za jedného zo zakladateľov štátu, za najbližšieho spolupracovníka i žiaka T. G. Masaryka.
V rokoch 1918 – 1935 bol ministrom zahraničných vecí ČSR. Po Masarykovom odstúpení sa stal prezidentom. Túto funkciu zastával do roku 1938, keď po mníchovskom diktáte odišiel do emigrácie. Pôsobil v Londýne, kde ho uznali za prezidenta ČSR. Prezidentom bol opäť po druhej svetovej vojne do roku 1948.












Propagačná a náborová
pohľadnica česko-slovenských légií v Rusku

Do slovníčka
odboj – boj proti domácej vláde; v prípade česko-slovenského odboja boj proti Rakúsko-
-Uhorsku
samourčovacie právo – právo
na samostatnosť, národnú slobodu légia – dobrovoľnícky vojenský zbor boľševik – príslušník boľševickej (komunistickej) strany vedenej Leninom


Rozlišujeme, usporadúvame, opakujeme
1. Prečo Slováci a Česi viedli svoj boj na strane Dohody?
2. Zovšeobecnite, čo žiadali Slováci a Česi v zahraničí.
3. Prečo Československá národná rada organizovala v zahraničí svoju armádu?
4. Ako sa táto armáda nazývala?
5. Prečo bolo najviac zajatých Slovákov
a Čechov práve v Rusku a v Taliansku?


17

(I/5)	Prvá svetová vojna
 

„Verím vo vývoj vedy, a preto vo vývoj všetkého, čo je šľachetné a človečenstvu prospešné.“
M. R. Štefánik
Skúste si spomenúť
Uveďte hlavný cieľ Československej národnej rady.


Z galérie osobností

M. R. Štefánik počas pražského štúdia...

... ako letecký poručík

... ako generál

18

Milan Rastislav Štefánik (1880 – 1919)


Milan Rastislav Štefánik, rodák z Košarísk pri Brezovej, sa významnou mierou za- slúžil o vyslobodenie Slovákov spod národnostného útlaku v Uhorsku. Popri Ma- sarykovi bol najvýznamnejším činiteľom Československej národnej rady v Paríži a bol hlavným organizátorom česko-slovenských légií.
V meste na Vltave a v meste na Seine
Už počas svojich štúdií v Prahe sa stal Štefánik stúpencom úzkej česko-slovenskej spolupráce. Tu sa stal aj prívržencom filozofie a politiky Tomáša Garrigua Masa- ryka.
  Po vyštudovaní astronómie na pražskej univerzite odišiel Štefánik do Paríža. Po takmer desaťročnom vedeckom bádaní sa presadil vo vede ako astronóm. Ako cudzinec sa však prebíjal životom veľmi ťažko. Za astronomickými pozorova- niami cestoval takmer po všetkých kontinentoch. Pred vypuknutím vojny získal francúzske štátne občianstvo.
Z vojaka generál
Len čo vybuchli prvé granáty na frontoch v lete 1914, Štefánik okamžite pocho- pil, že v tejto vojne sa bude rozhodovať aj o osude utláčaného slovenského náro- da. Keďže Francúzsko bojovalo proti Nemecku a Rakúsko-Uhorsku, Štefánik narukoval a prihlásil sa do francúzskeho letectva. Napriek krehkému zdraviu a nevysokej postave svojou odvahou, húževnatosťou a vynaliezavosťou dosiahol v armáde významné úspechy. Za štyri roky sa stal z obyčajného vojaka generá- lom francúzskej armády. K tejto vysokej hodnosti mu napomohla najmä jeho politická činnosť.
  Po zranení na srbskom fronte, kde takmer prišiel o život, sa vrátil do Paríža. Tu sa zoznámil s Edvardom Benešom. Prostredníctvom svojich vplyvných známych vo francúzskych diplomatických kruhoch umožnil Masarykovi rozhovory s minis- terským predsedom Briandom a s ďalšími významnými osobnosťami.
Bojovník za česko-slovenský štát
Ako podpredseda Československej národnej rady Štefánik venoval všetky svoje sily boju za česko-slovenský štát. Napriek tomu, že jeho zdravotný stav sa po ťaž- kej operácii žalúdka zhoršoval, nepoznal odpočinok. Bol všade tam, kde boli najťažšie úlohy. V lete 1916 odcestoval do Ruska, kde pomáhal organizovať čes- ko-slovenské vojsko. Začiatkom roku 1917 odcestoval do USA, aby aj tam orga- nizoval nábor dobrovoľníkov. Keď sa česko-slovenské légie v Rusku dostali na je- seň 1918 do ťažkostí, Štefánik odcestoval na Sibír.
  Štefánik bol vynikajúci organizátor a skvelý diplomat. Bez jeho obetavej čin- nosti by Československá národná rada nemohla splniť svoju úlohu – vybojovať samostatné Česko-Slovensko. V novej republike sa stal generál Štefánik minis- trom vojny v česko-slovenskej vláde. 4. mája 1919, keď sa vracal na Slovensko, zahynul pri havárii lietadla pri Bratislave. Keďže okolnosti havárie neboli nik- dy objasnené, o Štefánikovej smrti sa dodnes medzi ľuďmi rozprávajú rôzne legendy.









Propagačná pohľadnica so životným mottom
M. R. Štefánika

 

Na stope
   „A pýtate sa ma, ako som poznala Štefánika? Bol ranený a chorý v Ríme po ústupe zo Srbska. Keďže v Taliansku nikoho nepoznal, zverila som ho dobrým priateľom, ktorí sa o neho starali. Priatelia, ktorí ho ku mne priviedli, mi povedali: ,Nepočúvajte veľmi Štefánika, keď vám bude hovoriť o samostatnosti svojej domoviny, to je jeho mánia. Okrem tejto slabosti, neuskutočniteľného
a nerozumného plánu, je to geniálny duch – matematik prvej triedy, ktorý už podal svoje dôkazy, keď išlo o zriadenie francúzskych meteorologických staníc v Ekvádore a Papeete.‘ Hneď som cítila, že Štefánik má pravdu. Nemeškala som a skontaktovala som ho so všetkými, ktorí mu mohli pomôcť uskutočniť jeho plány.“
Claire Boas de Jouvenelová [klér boas d žuvenelová], priateľka M. R. Štefánika

Bude vás zaujímať, čo povedali o Štefánikovi jeho súčasníci
„Je to jeden z najskvelejších vojakov, ktorých som v tejto vojne poznal.“
Maršal F. Foch [foš]

„Jeho duch mal najvzácnejšie vlastnosti: nezdolnú odvahu, pokojnú odhodlanosť a rozvážnu múdrosť, ktorej priamu cestu nenarušila nijaká zištná vášeň. K tomu
najrozmanitejšie vedomosti, a to všetko zastreté príjemnosťou, nie príliš známou u ľudí činu.“
Francúzsky veľvyslanec J. Jusserand [žüseran]
P3




















Pátrame


Socha
M. R. Štefánika v nadživotnej veľkosti stojí od roku 2009 na námestí pred Novou budovou SND v Bratislave.


   „Dňa 4. mája vracali sme sa autom z vajnorskej roviny. Počasie bolo značne nepriaznivé. Tu sme zbadali nad mestom lietadlo. Hneď sme sa vrátili nad pristávaciu plochu, nespúšťajúc letúň z dohľadu. Všetko bolo pripravené
na pristátie. Lietadlo niekoľko minút krúžilo nad Dunajom vo výške asi
400 – 500 m, potom sa znieslo nižšie, akoby chcelo pristáť na niektorom dosť vzdialenom poli. Hneď potom však opäť vystúpilo do výšky nejakých 100 až 200 m. Dávali sme mu znamenie tým, že mechanik zapálil benzín, aby dym zdôraznil miesto pristátia, označené veľkým písmenom T. V blízkosti stálo niekoľko áut. Zatiaľ sa letúň blížil k nám, preletel nás a, stáčajúc sa späť, započal veľký oblúk. Prekvapila nás šírka tohto oblúka. V okamihu, keď lietadlo začínalo druhý oblúk, aby sa dostalo do smeru k nám, odrazu sa asi z výšky 100 m
zrútilo priamo na zem. Posledný okamih pádu sme nevideli, lebo ho zaclonili stromy. Takmer vzápätí sa zdvihol k nebu stĺp dymu naznačujúci, že letúň
sa vzňal. Od miesta pádu delila nás vzdialenosť asi troch kilometrov. Stalo sa to o pol dvanástej...“
Z hlásenia francúzskeho majora Fourniera [furniéra], 1919



Pátrame
1. Ktorý Štefánikov plán pokladali jeho priatelia v Taliansku za neuskutočniteľný a nerozumný?
2. Za akých okolností sa podľa svedectva majora Fourniera zrútilo Štefánikovo lietadlo?
1. 
Vypátrajte osudy sochy M. R. Štefánika.
2. Nájdite podobný osud sochy, názvu ulice alebo pomníka.




Rozlišujeme, usporadúvame, opakujeme
1. Akú funkciu mal M. R. Štefánik v Česko- slovenskej národnej rade a aké úlohy plnil?
2. M. R. Štefánik bojoval vo francúzskej armáde. Prečo bol boj vo francúzskom vojsku súčasne bojom za česko-slovenský štát?
3. Tip na surfovanie: Rekonštrukcia havárie lietadla M. R. Štefánika

Z médií
Ján Juríček: Milan Rastislav Štefánik Štefánik. Príbeh hrdinu. Vlasť (dokument)


19

(I/6)	Prvá svetová vojna
 

„Povedzme otvorene, že sme za česko-
-slovenskú orientáciu. Tisícročné manželstvo s Maďarmi sa nevydarilo. Musíme sa rozísť.“
Andrej Hlinka na tajnej porade slovenských politikov 24. 5. 1918 v Turčianskom Sv. Martine
 	
Skúste si spomenúť
1. Prečo hovoríme, že roku 1917 nastal obrat vo vojne?
2. Ktoré víťazné štáty rozhodovali o novej podobe Európy?


Z galérie osobností
Vavro Šrobár (1867 – 1950)
V období vojny patril k najaktívnejším slovenským politikom. Presadzoval samostatný česko-slovenský štát. Už počas štúdií
v Prahe sa stal stúpencom T. G. Masaryka
a spoluzakladateľom časopisu Hlas. Za svoje vystúpenie na prvomájovom zhromaždení roku 1918 v Liptovskom Sv. Mikuláši bol uväznený. Po prepustení odišiel do Prahy, kde zastupoval slovenský politický tábor pri vyhlásení česko-slovenského štátu. Od roku 1919 stál na čele Ministerstva s plnou mocou pre správu Slovenska. V ďalšej svojej činnosti zastával viacero ministerských funkcií.
Bol poslancom a senátorom Národného zhromaždenia za agrárnu stranu.
Ferdinand Juriga (1874 – 1950)
Významný politický predstaviteľ slovenského katolíckeho tábora. Ako kňaz pôsobil vo vajnorskej farnosti, kde sa stal veľmi obľúbeným a populárnym svojím zápalistým vystupovaním a netradičným oblečením – namiesto kňazskej sutany si často obliekal ľudový kroj. Dokázal
sa s ľuďmi živo baviť, žartovať a hovoriť ich nárečím. Od roku 1906 pôsobil ako poslanec uhorského snemu. Po vzniku Slovenskej ľudovej strany roku 1913 sa stal jej podpredsedom.
V tejto strane pôsobil aj po roku 1918 ako poslanec Národného zhromaždenia. Roku 1929 ho však zo strany vylúčili a Ferdiš Juriga z politického života odišiel.

Oslobodené Slovensko


Slovenskí politickí predstavitelia
Slovenskí politici pozorne sledovali dianie na frontoch i v politike. Uvedomovali si, že v tejto vojne sa rozhoduje aj o osude slovenského národa. Podarilo sa im dobre rozložiť svoje sily.
  V Turčianskom Sv. Martine pôsobilo vedenie Slovenskej národnej strany na čele s Matúšom Dulom. V neďalekom Ružomberku pôsobil Andrej Hlinka a veľmi aktívny Vavro Šrobár. V Bratislave bolo centrum slovenských sociálnych demokra- tov na čele s Emanuelom Lehockým. V Budapešti pôsobil Emil Stodola a posla- nec uhorského snemu Ferdiš Juriga. Vo Viedni mimo dosahu uhorských úradov pôsobila skupina na čele s Milanom Hodžom.
Obnovenie politickej aktivity roku 1918
Na začiatku vojny vyhlásili slovenskí politici politickú pasivitu. V priebehu roka 1918 však už bolo jasné, že vojna sa chýli ku koncu, a tak nebolo možné zotrvávať v politickej pasivite, pretože inak by o osude Slovákov rozhodovali iní. Do prvo- májovej rezolúcie v Liptovskom Sv. Mikuláši vložil Vavro Šrobár požiadavku utvorenia spoločného štátu Čechov a Slovákov. Uhorské úrady ho za to uväznili, ale lavína sa už nedala zastaviť.
  Definitívne rozhodnutie o utvorení spoločného štátu s Čechmi urobili sloven- skí politici na tajnej porade v Turčianskom Sv. Martine 24. mája 1918. Tu sa slo- venskí politici rozhodli rozísť sa s Uhorskom a vytvoriť spoločný štát s Čechmi.
  Toto rozhodnutie však bolo treba deklarovať aj verejne. Pod tlakom uhorských úradov to bola stále ťažká úloha. Predseda Slovenskej národnej strany Matúš Dula začal organizovať Slovenskú národnú radu. Postupne, po poradách s ostat- nými politikmi, jej zloženie utváral tak, aby reprezentovala všetky slovenské politic- ké smery. Uvažovalo sa o tom, že sa pripraví verejné zhromaždenie slovenských delegátov. Ak by uhorská vláda zhromaždenie nepovolila, SNR mala pôsobiť tajne.
Martinská deklarácia
Vojna sa blížila ku koncu. Maďarskí politici, ktorí pochopili, že vojnu prehrali, chceli robiť voči Slovákom ústretovejšiu politiku a získať ich tak na zotrvanie v Uhorsku. Preto im verejné zhromaždenie povolili. To sa konalo 30. októbra 1918 v Turčianskom Sv. Martine. Na ňom sa verejne ustanovila Slovenská národná ra- da a prijalo sa vyhlásenie, ktoré sa nazýva Martinská deklarácia. V nej sa Slováci prihlásili k spoločnému štátu s Čechmi.
  Už predtým v Prahe 28. októbra 1918 Národný výbor prevzal moc a prijal pr- vý zákon, ktorým bola vyhlásená Česko-slovenská republika. Rakúsko-Uhorsko bolo vo vojne porazené a rozpadlo sa.

Martinská deklarácia v slávnostnom ornamentálnom rámovaní


20

 

Na stope
„.	1. Slovenský národ je čiastka i rečove, i kultúrno-historicky jednotného
česko-slovenského národa. Na všetkých kultúrnych bojoch, ktoré viedol český národ a ktoré ho urobili známym na celom svete, mala účasť i slovenská vetva.
2. Pre tento česko-slovenský národ žiadame i my neobmedzené samourčovacie právo na základe úplnej nezávislosti. Na základe tejto zásady prejavujeme svoj súhlas s tým novoutvoreným medzinárodným právnym položením, ktoré dňa 18. októbra 1918 formuloval predseda Wilson a ktoré dňa 27. októbra uznal rakúsko-uhorský minister zahraničia.
3. Žiadame okamžité uzavretie pokoja a síce na všeľudských kresťanských zásadách, aby pokoj bol taký, že by medzi národnoprávnymi zárukami znemožňoval ďalšiu vojnu a ďalšie zbrojenie. “
Úryvok z Deklarácie slovenského národa, 1918



Veľký znak Česko-slovenskej republiky


P2 „Napríklad, keď tam niekto dnu ktosi otvoril dokorán oblok, aby vyvetral

zadymenú sieň, akýsi drobný, kiahňami poďobaný človiečik s koženou zásterou na sebe, pichľavo zavolal do obloka: ,A my sme nič? Nás nepozývate? Náš hlas neplatí? Zase len páni rozhodujú?‘ Oblok nato rýchlo zatvorili. Čas plynul,
v sieni sa vzmáhala netrpezlivosť. Čakali už len na hlavnú osobu dňa... Práve v tej chvíli zahýbal k budove banky starý pán Matúš Dula, predseda rýchlo
ustavenej SNR. Pod pazuchou niesol veľkú aktovku. Kráčal komótne, nenáhlivo, svojím charakteristickým kolísavým krokom. Ľudia pred budovou mu ochotne uvoľňovali cestu a zdravili ho. Zo zástupu vystúpil starší, chudobne oblečený občan a natešene zvolal: ,Pán pravotár, teraz už máme svoju republiku, nebude viac pánov, všetci sme si rovní!‘ Bol to výpomocný robotník Galo z tlačiarne.
Ľudia vôkol sa usmievali a volali ,sláva‘. Ale ten poďobaný človiečik s koženou zásterou si zasa zarebeloval: ,Veru sa ty dočkáš rovnosti,‘ vysmieval sa Galovi.
,Tak na starého Vida!‘ Sváko Matúš Dula na to všetko nič, len zvraštil obrvy a prísnejšie zovrel ústa.“
Pred budovou Tatra banky v Turčianskom Sv. Martine, kde zasadalo deklaračné zhromaždenie, sa zhromaždil celý zástup ľudí a bolo počuť všelijaké poznámky. Zaznamenal ich vo svojich pamätiach spisovateľ Ján Hrušovský, 1963.

Pátrame
1. Vyhľadajte v texte, akým argumentom zdôvodnili slovenskí politici svoje požiadavky.
2. Vypíšte z textu, čo konkrétne požadovali slovenskí politici.
3. Vypíšte z textu neznáme slová a zistite ich význam.
4. Porovnajte hlasy, ktoré zazneli v zástupe ľudí zhromaždených pred budovou Tatra banky. Aké názory tam zazneli?
5. V čom sa odlišujú názory, postoje kiahňami poďobaného človiečika a pomocného robotníka Gala?
6. Prečo zvyčajne ľudia pri zmene politického systému očakávajú, že sa budú mať lepšie, alebo, naopak, vyjadrujú obavy či zdržanlivý postoj?
Niektorí predstavitelia slovenskej politickej reprezentácie, ktorí podpísali Deklaráciu slovenského národa, 30. 10. 1918. Zišli sa pri príležitosti 10. výročia pamätného rokovania v Martine.














Výzva SNR na doržiavanie poriadku a jednotnosti Slovákov

Do slovníčka
deklarácia – slávnostné verejné vyhlásenie
rezolúcia – uznesenie zhromaždenia

Bude vás zaujímať
Martinská deklarácia vyhlásila Slovenskú národnú radu za jediného oprávneného zástupcu Slovákov a žiadala pre nich samourčovacie právo na základe úplnej nezávislosti. Mala charakter štátoprávneho dokumentu, ktorý oficiálne zrušil zväzok slovenského národa
s Uhorskom a ustanovil nový zväzok s českým národom. Bola oficiálne doručená do Prahy.


Rozlišujeme, usporadúvame, opakujeme
1. Ktoré slovenské politické strany sa aktivizovali v Uhorsku na sklonku prvej svetovej vojny?
2. Čo konkrétne požadovali účastníci prvomájo- vej manifestácie v Liptovskom Sv. Mikuláši?
3. Aké rozhodnutie prijali slovenskí politici na tajnej porade v Turčianskom Sv. Martine?
4. S akými cieľmi začal Matúš Dula organizovať Slovenskú národnú radu?
5. V čom podľa vás spočíval význam Martinskej deklarácie z 30. 10. 1918?
6. 30. 10. 1918 vznikla Slovenská národná rada. Koľká SNR v poradí to bola?
7. V čom podľa vás spočíva význam vzniku Česko-slovenskej republiky?
8. Zovšeobecnite názory obyčajných ľudí na vznik ČSR.


21

(I/7)	Prvá svetová vojna
 

Skúste si spomenúť
Vyberte dve udalosti, ktoré výrazne ovplyvnili ďalší priebeh prvej svetovej vojny.


Z galérie osobností

Georges Benjamin Clemenceau [žorž benžamen klemansó] (1841 – 1929)
„Tiger“ francúzskej politiky, od roku 1917 ministerský predseda s posilnenými právomocami. Po svojom menovaní vyhlásil:
„Môj program je vždy rovnaký: doma vediem vojnu, v zahraničnej politike vediem vojnu
a povediem ju až do poslednej štvrťhodiny, a tá bude patriť nám.“

David Lloyd George [dejvid lojd džordž] (1863 – 1945)
Britský politik, od roku 1916 ministerský predseda s mimoriadnymi právomocami, člen Rady piatich na Parížskej mierovej konferencii.

Ako sa rodil mier


Diplomati v Paríži
V januári 1919 sa zišli v Paríži zástupcovia všetkých štátov, ktoré boli vo vojne s Nemeckom, Rakúsko-Uhorskom a ich spojencami. Na Parížskej mierovej kon- ferencii bolo 70 delegátov z dvadsiatich siedmich štátov. O konkrétnych pod- mienkach mierových zmlúv sa však nerokovalo verejne v takom veľkom počte. Rozhodovala o nich Rada piatich.
  Radu piatich tvorili najvyšší politickí predstavitelia USA, Veľkej Británie, Fran- cúzska, Talianska a Japonska. Hlavné slovo mal americký prezident Woodrow Wilson a francúzsky ministerský predseda Georges Clemenceau.
  Wilson a Clemenceau chceli predovšetkým zabezpečiť, aby sa už nikdy neopa- kovala taká tragédia, akou bola prvá svetová vojna. Ibaže každý to chcel dosiah- nuť iným spôsobom. Clemenceau tvrdil, že porazené Nemecko treba tak oslabiť, aby už nikdy nemalo dosť síl začať novú vojnu. Wilson bol zasa toho názoru, že treba založiť Spoločnosť národov, v ktorej by zástupcovia všetkých štátov – ví- ťazov, porazených i neutrálnych – pravidelne rokovali o všetkých medzinárod- ných otázkach. Každý spor by sa mal v Spoločnosti národov vyriešiť dohodou.
Rozhodnutia mierovej konferencie
Mierová konferencia však musela riešiť ešte veľa iných otázok. Určila výšku od- škodného, ktoré mali zaplatiť niekdajší útočníci za škody spôsobené vojnou.
  Mierové zmluvy zaväzovali porazených, aby uznali samostatnosť novovzniknu- tých štátov – Poľska, Česko-Slovenska, Juhoslávie a nové hranice Rumunska, Rakúska a Maďarska. Porazené Nemecko a Turecko stratili kolónie. Navyše Nemecko sa muselo vzdať Alsaska-Lotrinska, ktoré získalo roku 1870 v prusko-
-francúzskej vojne.
Nová mapa Európy
Porazené štáty nemali inú možnosť, ako predložené podmienky prijať. Vznikla nová politická mapa Európy. Nové usporiadanie, známe ako versailleský mierový systém (podľa zámku Versailles pri Paríži, kde sa podpísala mierová zmluva s Nemeckom), však porazené krajiny prijali s veľkou nevôľou. Európa sa už na prahu mierových čias rozdelila na krajiny, ktoré boli s novým usporiadaním spokojné, a na tie, ktoré sa proti nemu búrili. Toto rozdelenie mohlo opäť vyvolať vojnový konflikt, a to tým skôr, že aj medzi víťaznými štátmi sa onedlho začali pre- javovať rozdielne predstavy o ďalšom vývoji.




Muži na fotografii očakávajú, že zazrú jeden z najdôležitejších okamihov 20. storočia. Podpisovanie mierovej zmluvy s Nemeckom.

22

 

Na stope
„Wilson:	Dúfam, že v zásade súhlasíte s pánom Lloydom Georgeom v tom, že treba zachovať voči Nemecku istú mieru. Nechceme ho zničiť a ani by sme to nemohli. Bolo by našou najväčšou chybou, keby sme mu poskytli pádny dôvod na to, aby sa jedného dňa chcelo pomstiť...
Clemenceau: Už včera som povedal, že z celého srdca súhlasím s pánom Lloydom Georgeom a prezidentom Wilsonom. S národmi treba zaobchádzať ohľaduplne. Pán Lloyd George si však robí priveľké starosti s tým, čo by bolo, keby sa Nemecko zdráhalo podpísať zmluvu. Nemecko sa vzdalo skôr, ako by naše vojská vpochodo- vali na jeho územie. Teraz musíme rátať s tým, že Nemci sa budú hádať o každý bod zmluvy, že ju nepodpíšu. Lenže my sme do- siahli víťazstvo za cenu veľkých obetí, a preto musíme zabezpečiť aj ovocie svojho víťazstva... S Nemeckom nemožno diskutovať.
Lloyd George: Každopádne pripravujeme Nemecku veľmi tvrdý mier. Nebude mať už nijaké kolónie, nijakú flotilu, stratí veľkú časť uhoľných baní. Vojensky ho zatlačíme na úroveň Grécka, hospodársky
na úroveň Argentíny. A vo všetkých týchto bodoch sme jednotní. Aj keď udržíme naše požiadavky na najnižšej možnej úrovni – aj tak budú v každom prípade veľmi vysoké.“
Zo záznamov hlavného tlmočníka mierovej konferencie, 17. 3. 1919


   „... nielen ako generál, ale aj ako Nemec, ktorý má jasný prehľad o celej situácii, cítim v tejto hodine povinnosť dať vám, pán prezident, túto radu: Obnovenie bojov by bolo po prechodnom úspechu na východe v konečnom efekte neúspešné. Preto musíme uzavrieť mier za takých podmienok, ktoré určia nepriatelia.“
Odporúčanie generála W. Groenera nemeckému prezidentovi F. Ebertovi, 17. 3. 1919
 	


   „Keby sa obnovilo nepriateľstvo, boli by sme schopní na východe znova dobyť Poznansko a udržať tam svoje hranice. Na západe by sme však sotva mohli rátať s úspechom zoči-voči početnej prevahe Dohody... Preto je priaznivý výsledok celej operácie otázny. Ako vojak musím však dať prednosť čestnému zániku pred hanebným mierom.“
Maršal Hindenburg, náčelník generálneho štábu v rokoch 1916 – 1919

Pátrame
1. Zistite, v čom sú spoločné i odlišné názory politikov víťazných štátov.
2. Prečo práve Francúzsko zastávalo najtvrdší postoj voči Nemecku?
3. Spomeňte si, či Francúzsko kedysi malo konflikty s Nemeckom.
4. Porovnajte postoje predstaviteľov nemeckého generálneho štábu.








Anglická karikatúra
       z roku 1918. Vysvetlite komentár
karikaturistu.



Thomas Woodrow Wilson (1856 – 1924)
Americký politik, profesor štátneho práva
a politickej ekonómie. Dvadsiaty ôsmy prezident USA v rokoch 1913 – 1921. Zasadil sa o vstup USA do vojny. Vypracoval program povojnového usporiadania sveta (tzv. 14 Wilsonových bodov) a zaslúžil sa o vznik Spoločnosti národov. Roku 1920 mu udelili Nobelovu cenu mieru.

Zajatí nemeckí vojaci, 1918

Cintoríny vojnových protivníkov sú rovnaké.

Rozlišujeme, usporadúvame, opakujeme
1. Prečo USA a Anglicko nechceli tak tvrdo potrestať Nemecko?
2. Čoho sa najviac obávali USA a Anglicko?
3. Z výpovede Lloyda Georgea zistite, ako konkrétne potrestali Nemecko.
4. Prečo anglický politik W. Churchill vyhlásil, že systém mierových zmlúv uzavretých na mierovej konferencii pripomína budovu postavenú z blata, ktorá sa zrúti pri prvom nápore vetra?
5. Pokúste sa vysvetliť, prečo mali na mierovej konferencii najväčšie slovo americký prezident W. Wilson a francúzsky predseda vlády G. Clemenceau.


23




Nájdite v učebnici historické osobnosti, ktoré sa nachádzajú na týchto karikatúrach. Uveďte, podľa čoho ste ich spoznali.


Holandský karikaturista, 1992

Prvá svetová vojna


Metóda: Ako analyzovať karikatúru


Karikatúra ako obrazový umelecký žáner existuje oddávna. Karikované znázorne- nia osôb či skupín ľudí sa objavujú už v staroveku. Svoj prvý rozmach zazname- náva karikatúra v období reformácie a protireformácie v hanlivých, potupujúcich, ale i vtipných kresbách protivníkov. Karikatúra v modernom slova zmysle sa začala rozvíjať na pôde umeleckej akadémie v Bologni okolo roku 1600. Aj preto pôvod slova karikatúra pochádza z talianskeho slova caricare, ktoré znamená niečo zámerne preťažiť alebo prehnať. V literatúre nájdeme karikatúru v opise alebo v charakteristike, ktoré sú hyperbolizované (zveličené), aby poukázali na konkrétne vlastnosti človeka, skupiny ľudí, prostredia.
  Prudký rozvoj zaznamenáva karikatúra v 19. storočí, kde najmä v Anglicku na- dobudla dnešný význam. Karikatúra sa tu stáva prostriedkom politickej výmeny názorov, v ktorej sa objavuje kritika – veselá, vážna, láskavá, ale aj tvrdo útočná. Karikatúry sú kresby, častokrát obrázky jednotlivcov, ktoré sa sústreďujú na ob- jekt a výpoveď o ňom. Ponúkajú výstižné, kritické názory na osobnosti, politické udalosti a spoločenské vzťahy. Sú určené pre súdobé publikum (ktoré pozná okol-
nosti karikovaného javu).
  Karikaturista chce vyprovokovať otázky a prekvapujúce úsudky, a ich hodno- tenia. Preto stavia svoj objekt do nezvyčajnej polohy. V tomto význame je karika- túra istým zveličením a prehnaním skutočných javov. Autor ňou nastavuje krivé zrkadlo realite. Vo výstižnej skratke, úsporne a so zveličením kreslí charakteris- tické črty tváre, pohybov i časti tela. Zámerne poukazuje na ľudské vlastnosti, na charakterové chyby, poklesky, rozpory v spoločnosti a na protichodnosť slov a činov. Karikatúra môže vyvolávať smiech, vtip, ale aj vážnosť, spochybňovanie, cynickosť či zlomyselnosť. Jej hranice sú prakticky neobmedzené.
  Aby sme mohli získavať informácie o minulosti aj z kresleného obrázka, musí- me mu klásť vhodné otázky.


 

Otázky na analýzu karikatúr



24

 
Pátrame
1. Opíšte chlapca a mužov na karikatúre.
2. Vymenujte, aké krajiny predstavujú.
3. V akom vzťahu sú tieto krajiny k Srbsku?
4. V čom konkrétne vidí karikaturista príčiny prvej svetovej vojny?

Bude vás zaujímať
Karikaturista ako prorok?













„Reťaz priateľstva“, karikatúra z anglického satirického časopisu Punch z júla 1914 (prvý muž sprava s cylindrom predstavuje Anglicko)

Will Dyson (1880 – 1938) bol austrálsky karikaturista, ktorý pôsobil aj vo Veľkej Británii. Svoju karikatúru uverejnil v novinách Daily Herald. Vedúcich predstaviteľov víťazných mocností: sprava amerického prezidenta W. Wilsona, „tigra“ francúzskej politiky, predsedu vlády G. Clemenceaua, talianskeho predsedu vlády V. Orlanda
a britského predsedu vlády Lloyda Georgea prekvapil detský plač, ktorý sa rozliehal
za stĺpom. Ako prvý naň zareagoval
G. Clemenceau slovami: „Zvláštne! Zdá sa mi, že počujem plakať dieťa.“

Pátrame
1. Uveďte, koho podľa vás predstavuje plačúci chlapec za stĺpom, okolo ktorého prechádzajú politici víťazných mocností.
2. Objasnite, prečo má nad hlavou napísané
ročník 1940.
3. Zistite, čo stalo v roku 1940, keď už prvý rok prebiehala druhá svetová vojna.
4. Súčasťou každej karikatúry býva detail, ktorý nám môže povedať niečo významné o celej karikatúre. Zamerajte svoju pozor- nosť na pätu stĺpu. Čo leží na zemi pri stĺpe?
6. Posúďte, či nám tento detail môže niečo prezradiť o postoji karikaturistu k tejto historickej udalosti.
7. Ďalší, kto pochyboval o mierových zmluvách, bol francúzsky maršál Foch [foš]. V roku 1919 povedal: „Toto nie je mier, to je prímerie na dvadsať rokov.“ Čo vyplýva z jeho výpovede?






Will Dyson: Mier a budúca potrava pre delá, 13. máj 1919. Karikatúra vyšla v novinách Daily Herald ešte pred uzavretím mierových zmlúv.

Rozlišujeme, usporadúvame, opakujeme
Nájdite v súčasných novinách alebo v časopise karikatúru. Do akej miery ju dokážete prečítať?


25

 
Pohľad späť (I)
1. Vysvetlím dôležité historické pojmy.



2. Pochopím vzťahy medzi dôležitými historickými pojmami pomocou množinového diagramu.
a) Roztriedim jednotlivé štáty do vojensko-politických blokov.
b) Čo spája a rozdeľuje vojensko-politické bloky?


Trojspolok	Dohoda



Nemecko Veľká Británia Rusko
Rakúsko-Uhorsko Francúzsko Taliansko




Čo spája vojensko-politické bloky?



3. Charakterizujem boje na západnom fronte pomocou postupového diagramu a rezu zákopom.



4. a) Nájdem hlavný rozdiel medzi Februárovou a Októbrou revolúciou v Rusku.
b) Rozpoznám vplyv revolúcií v Rusku na priebeh prvej svetovej vojny.

26

 
Pohľad späť (I)
5. a) Zhodnotím dôsledky prvej svetovej vojny.
b) Zistím z fotografie, ktoré najčastejšie zranenia utrpeli vojaci.
c) Posúdim, či zranení vojaci na fotografii zámerne pózujú alebo je fotografia momentkou. Odhadnem, čo fotografia vyjadruje.


6. a) Nájdem vo svojom okolí pomník padlých z prvej svetovej vojny.
b) Zdôvodním prítomnosť cintorínov padlých vojakov na východnom Slovensku.
c) Vypátram, či mená padlých vojakov sú už len neznámymi menami, alebo sú až doposiaľ pripomienkou konkrétnych osôb, ktoré dodnes stretávam, alebo sú dokonca mojimi predkami.
d) Vypátram, či môj príbuzný bojoval v prvej svetovej vojne.

7. Zhodnotím význam vytvorenia česko-slovenských légií pre vznik ČSR.

8. Vymenujem aktivity česko-slovenského zahraničného odboja a amerických Slovákov.

9. Zhodnotím význam Martinskej deklarácie.

10. Uvediem základné znaky versailleského mierového systému.

11. Zakreslím vo svojom zošite do časovej priamky letopočty a k nim kľúčové historické udalosti zo svetových a národných dejín.












1914	1915	1916	1917	1918	1919

27

(II/1)	Medzivojnová Európa
 

Skúste si spomenúť
Prečo USA vstúpili do vojny?


Malé zhrnutie
Pred vojnou bolo v Európe 17 monarchií
na čele s kráľmi, cisármi alebo s cárom. Iba Francúzsko a Švajčiarsko boli  republikami. Na sklonku vojny sa zrútili tri veľké monarchie
– Nemecko, Rusko a Rakúsko-Uhorsko. Na ich území vzniklo deväť republík. Desiatym štátom bolo kráľovstvo bez kráľa – Maďarsko. Na jeho čele stál regent.
 	
Z galérie politikov

Józef Piłsudski (1867 – 1935)
Poľský maršal, jeden z obnoviteľov poľského štátu. Roku 1926 uskutočnil vojenský prevrat a až do konca života bol diktátorom Poľska,
hoci formálne zastával iba post ministra obrany.

Nikola Pašić (1846 – 1926)
Srbský politik, ktorý sa zaslúžil o vytvorenie Kráľovstva Srbov-Chorvátov-Slovincov, ktoré sa od roku 1929 nazývalo Juhoslávia. V rokoch 1919 – 1926 ministerský predseda.

Nové štáty na mape Európy


Východná Európa
Koncom prvej svetovej vojny vznikli v Európe viaceré nové štáty. Prvým bolo Fínsko. Fíni žili už celé storočie pod nadvládou cárskeho Ruska. Až roku 1917 sa Fínom podarilo využiť okolnosť, že Rusko veľmi oslabila vojna i vnútorné rozbroje. Vyhlásili voľby do parlamentu, odtrhli sa od Ruska a založili si vlastný štát.
  Podobne ako Fínsko sa osamostatnili pobaltské štáty Estónsko, Lotyšsko a Litva. Pred vojnou boli tiež pod ruskou nadvládou, počas vojny ich obsadilo Nemecko. Ani po kapitulácii na západnom fronte sa nemecké vojská z Pobaltia nestiahli. Dokonca sa tam roku 1919 pokúsili dostať aj ruské vojská. Estóncom, Lotyšom a Litovčanom sa až začiatkom roku 1920 podarilo zbaviť sa cudzích armád.
Stredná Európa
Na sklonku prvej svetovej vojny sa utvorila aj samostatná Poľská republika. Hoci začiatky poľského štátu siahajú až do 10. storočia, v 18. storočí si jeho územie rozdelili súperiace mocnosti – Rusko, Prusko a Rakúsko. Poľsko, ako samostatný štát, prestalo existovať. Oslabenie Ruska roku 1917 a porážka Nemecka a Rakús- ko-Uhorska umožnili spojiť všetky tri časti a obnoviť samostatný poľský štát.
  Porážka Nemecka a Rakúsko-Uhorska utvorila nové možnosti aj pre slovanské národy, ktoré dovtedy žili v rakúsko-uhorskej monarchii. Keď sa slovanské náro- dy po skončení vojny roku 1918 odtrhli od habsburskej monarchie, rozišla sa s ci- sárskou Viedňou i Budapešť. A tak namiesto starej, kedysi slávnej monarchie vznikli samostatné štáty – Maďarsko, Rakúsko, Poľsko, Československá republi- ka a Juhoslávia. Územne sa zväčšilo Rumunsko.
  Maďarsko a Rakúsko podpísali mierové zmluvy už ako samostatné štáty. Okrem vojnových reparácií a vojenských obmedzení sa museli zaviazať, že budú rešpektovať hranice nových štátov. Voči Poľsku, Česko-Slovensku a Rakúsku mu- selo takýto záväzok prijať aj Nemecko.
Ako zabezpečiť mier
V nových štátoch žili okrem hlavných národov, ktoré si vytvorili svoj samostatný štát, aj národnostné menšiny. Bol to dôsledok predchádzajúceho spoločného života vo väčších štátnych celkoch. Národnostné menšiny, pokiaľ by nedostali svoje práva, mohli byť zdrojom nových konfliktov. Preto sa nové štáty museli za- viazať, že budú dodržiavať práva menšín na používanie jazyka, na vlastné školy a kultúru.
  Niektorí politici, napríklad prezident USA Woodrow Wilson a prezident Čes- koslovenskej republiky Tomáš Garrigue Masaryk, sa usilovali nastoliť demokra- tické zriadenie. Chceli, aby sa občania jednotlivých štátov v čo najväčšej miere podieľali na riadení štátu. Demokracia ich mala zbližovať a tlmiť konflikty medzi nimi.
  V prvých povojnových rokoch dosiahol demokratický systém úspechy. Postup- ne sa však vo viacerých štátoch presadili diktatúry, čo sťažovalo spoluprácu medzi krajinami. Začali sa prehlbovať staré a vznikali aj nové konflikty. Rozdeľovaniu sveta na nové nepriateľské bloky nedokázala zabrániť ani Spoločnosť národov, ktorá vznikla po prvej svetovej vojne a sídlila v Ženeve. Medzinárodná organizá- cia Spoločnosť národov mala tiež dohliadať na práva menšín.



28

 
Stredná a juhovýchodná Európa roku 1914 a 1919
Pátrame na mape
Vymenujte štáty, ktoré vznikli na území Rakúsko-Uhorska.




















Na stope
„1. Skoncovať s tajnou diplomaciou, zverejniť všetky medzinárodné dohody.
2. Zabezpečiť úplnú slobodu morí v mieri i vo vojne s výnimkou pobrežných vôd.
3. Odstrániť všetky hospodárske bariéry.
4. Znížiť zbrojenie na dohodnuté minimum, nevyhnutné pre národnú bezpečnosť.
5. Usporiadať všetky koloniálne otázky tak, aby boli chránené záujmy závislých i materských krajín.
6. Odvolať vojská z ruského územia.
7. Stiahnuť vojská z belgického územia.
8. Nahradiť Francúzsku škody, ktoré utrpelo, a vrátiť mu Alsasko-Lotrinsko.
9. Upraviť talianske hranice podľa etnického princípu.
10. Národom Rakúsko-Uhorska umožniť autonómny vývoj.
11. Stiahnuť vojská z Rumunska, Srbska a Čiernej Hory a obnoviť ich štátnosť.
12. Zabezpečiť suverenitu tureckým častiam Osmanskej ríše a slobodný vývoj ostatným národom, ktoré boli pod tureckou nadvládou.
13. Ustanoviť nezávislé Poľsko na území s nesporne poľským etnikom a umožniť mu prístup k moru.
14. Založiť všeobecnú Spoločnosť národov, ktorá by garantovala politickú nezávislosť a územnú nedotknuteľnosť veľkých i malých štátov.“
Wilsonových 14 bodov, 1918 (krátené)


Národnostné menšiny
Parížska mierová konferencia sa venovala aj problému menšín v nových štátoch. Vlády sa museli osobitnými zmluvami zaviazať, že príslušníci národnostných menšín budú mať v nových štátoch rovnoprávne postavenie. V Poľsku žili Nemci, Litovčania, Ukrajinci, Židia.
V Litve žili Poliaci, Nemci, Rusi, Židia.
V Československu žili Nemci, Maďari, Ukrajinci, Rusíni, Poliaci, Židia. V Rumunsku žili Nemci, Maďari, Rusíni, Židia.
Slováci žili v postavení menšiny v Maďarsku, Juhoslávii, Rumunsku, Poľsku a Bulharsku.
Zmluvy ešte neposkytovali ochranu rómskym menšinám, ktoré tiež žili na tomto území.






Leták štrnástich Wilsonových mierových bodov, ktorý Američania zhadzovali na frontové línie


Pátrame
1. Z Wilsonových bodov vyhľadajte tie, ktoré sa dotýkajú národov a národností žijúcich
v Rakúsko-Uhorsku.
2. Vo Wilsonových bodoch vyhľadajte ten, ktorý umožnil vznik Česko-Slovenska.
3. Ktoré územie má stratiť Nemecko podľa Wilsonových mierových bodov?
4. Prečo roku 1918 zhadzovali letáky s textom Wilsonovho mierového programu na frontové línie bojujúcich strán?
5. Ako mohli tieto letáky zapôsobiť na vojakov?

Do slovníčka
reparácie – náhrady za vojnové škody regent – zástupca neprítomného alebo nedospelého panovníka

Rozlišujeme, usporadúvame, opakujeme
1. Zovšeobecnite, v čom spočívali návrhy na mierové usporiadanie sveta po vojne.
(Pozrite si 14 bodov amerického prezidenta.)
2. Prečo roku 1918 mohli vzniknúť na mape Európy nové štáty?
3. Ktoré nové štáty sa objavili na mape Európy?
4. Aké klady a aké zápory môže priniesť spolunažívanie obyvateľstva rôznej národnosti v jednom štáte?
5. Tip na surfovanie: Spoločnosť národov


29

(II/2)	Medzivojnová Európa
 

„T. G. Masaryk je nesporne z najväčších osobností našej doby. Vykonal mnoho v záujme českého a slovenského národa.“
Martin Rázus, 1930
Skúste si spomenúť
Ktoré nové štáty sa objavili na mape Európy po roku 1918? Pomôžte si mapou na s. 29.



Malá galéria politikov

Karel Kramář (1860 – 1937)
Už počas prvej svetovej vojny stál na čele domáceho protirakúskeho odboja. Dokonca rakúske úrady ho spolu s Aloisom Rašínom a ďalšími odsúdili na trest smrti. K vykonaniu trestu však nedošlo. Po amnestii roku 1917 sa opäť zapojil do politického života. Kramář sa stal symbolom boja českej národnej politiky. Aj preto sa roku 1918 stal predsedom prvej česko-slovenskej vlády.

Alois Rašín (1867 – 1923)
Český ekonóm a politik. Jeden z najvýznam- nejších predstaviteľov Československej republiky. Bol prvým ministrom financií.
Vďaka svojmu pôsobeniu získal povesť budovateľa štátu a zdatného ekonóma, ktorému sa podarilo ustáliť vojnou rozvrátené štátne financie. Jeho heslom bolo pracovať
a šetriť.

Slovensko vstupuje
do česko-slovenského štátu


Slovensko vstupuje do česko-slovenského štátu
Česko-Slovensko bolo jedným z nástupníckych štátov, ktoré vznikli na troskách rakúsko-uhorskej monarchie. Definitívne hranice Česko-slovenskej republiky po- tvrdili až medzinárodné dohody, ktoré sa podpísali v rokoch 1919 – 1920. Podľa nich k Česko-Slovensku bolo na východe pripojené aj územie Podkarpatskej Ru- si (dnes súčasť Ukrajiny).
Boj o Slovensko v rokoch 1918 – 1919
Začlenenie Slovenska do nového štátu nebolo jednoduché. Maďarská vláda nie- lenže nerešpektovala Martinskú deklaráciu, ale ani rozhodnutie vojenských pred- staviteľov víťazných mocností o vytýčení dočasnej slovensko-maďarskej hranice. Predstavitelia maďarskej vlády nechali na Slovensku svoje vojsko, žandárov i štát- nych úradníkov. Miestne národné rady a národné gardy sa niekde pokúšali prevziať miestnu správu od bývalých uhorských úradov. Starali sa o poriadok, organizo- vali hospodársky a verejný život. Darilo sa im to len čiastočne. Preto slovenské územie postupne obsadzovali tvoriace sa česko-slovenské armádne jednotky. Po vyhlásení Maďarskej republiky rád v marci 1919 sa maďarská boľševická armáda pokúšala obsadiť Slovensko a na obsadenom území vyhlásila aj Slovenskú repub- liku rád. Jej trvanie však bolo veľmi krátke. Celé územie Slovenska bolo úplne oslobodené až koncom roka 1919.
Zahraničná politika ČSR
V zahraničnej politike sa Česko-Slovensko spoliehalo najmä na podporu Fran- cúzska. Roku 1921 vytvorilo spolu s Rumunskom a Juhosláviou tzv. Malú doho- du. Tá ho mala chrániť pred územnými nárokmi Maďarska.
Vnútorné pomery v ČSR
Aj ťažkosti so začleňovaním Slovenska spôsobili, že v republike sa od začiatku presadzoval centralistický princíp riadenia štátu. Bol zakotvený aj v Ústave Čes- koslovenskej republiky prijatej vo februári 1920. Ústava vychádzala z predstavy jednotného československého národa, ktorá však nezodpovedala skutočnosti.
  V januári 1919 bola zrušená Slovenská národná rada a postupne sa rozpúšťali aj miestne národné výbory a národné gardy. Ich právomoci prešli na obecné za- stupiteľstvá, okresné a župné úrady, ktoré boli takisto podriadené ministerstvu vnútra v Prahe.
  Pri česko-slovenskej vláde sa vytvorilo osobitné Ministerstvo s plnou mocou pre správu Slovenska na čele s Vavrom Šrobárom. Malo štrnásť oddelení, ktoré organizovali administratívny, hospodársky, verejný a kultúrny život. Ministerstvo však v skutočnosti nemalo plnú moc, ale bolo vo všetkom podriadené ministrovi vnútra v pražskej vláde. Rovnaké postavenie mal neskôr aj Krajinský úrad na če- le s krajinským prezidentom, ktorý bol od roku 1928 najvyšším štátnym úradní- kom na Slovensku.




     Štátna vlajka s malým a stredným štátnym znakom ČSR


30

 
Bude vás zaujímať
Centralistický model riadenia štátu sa prejavil aj v takej formálnej stránke, ako bol názov štátu. Od roku 1918 sa čiastočne používal aj názov Česko-Slovensko alebo Česko-slovenská republika. Prijatím ústavy roku 1920 sa začal písať bez spojovníka. Aj tým sa zdôraznila myšlienka jednotného československého národa. Názov štátu sa opäť písal
so spojovníkom v krátkom období autonómie Slovenska od 6. októbra 1938 do vyhlásenia slovenského štátu 14. marca 1939. A napokon v období od 20. apríla 1990 do 1. januára 1993, teda do vzniku Slovenskej republiky.





Územné členenie ČSR roku 1922 (na Slovensku župné zriadenie)
Na stope
P1 „Od Prešporka poza Košice vejú slovenské zástavy. Naše vojská nám
slovenskú vlasť oslobodili, ale vlasť túto musíme si teraz vydobyť. Našou bude slovenská otčina až potom, keď všetko, čo je v nej, bude v rukách slovenského ľudu. Mnoho práce je pred nami, ale ruky máme slobodné a pracovať vieme.“
Milan Hodža v Slovenskom týždenníku, 1919
P2 „V Ružomberku krátko pred kolkovaním otvorili Baťovu predajňu obuvi

a ľudia tak dilemu, čo s peniazmi, vyriešili svojsky. Aj tí, čo celý život prežili v kapcoch, nanajvýš v čižmách, sa postavili do dlhočízneho radu a kúpili si topánky... Kupovalo sa bezhlavo všetko – zlato, striebro, drahé kamene, klavíry, obrazy, ba aj rakvy...“
Historik Roman Holec píše o tom, ako ľudia v roku 1919 reagovali na kolkovanie peňazí.


Maďarská červená armáda najprv odrazila postup československého vojska a následne vtrhla na územie Slovenska. Bol to jeden zo zúfalých pokusov maďarskej politiky udržať Slovensko v uhorskom štáte a zabrániť jeho začleneniu do Česko-Slovenska. V bojoch
s agresormi padlo viac ako 2 000 českých

Pátrame

P1 P2

a slovenských vojakov. V júni 1919 maďarskí boľševici vyhlásili na okupovanom území

1. Akým spôsobom M. Hodža povzbudzuje ľudí vo svojom článku v novinách?
2. Prečo ľudia začali kupovať akýkoľvek tovar?
3. Čoho sa ľudia obávali, keď bezhlavo nakupovali?

Slovenska podľa vzoru Maďarskej republiky rád tzv. Slovenskú republiku rád. Táto „revolučná epizóda“ však trvala len dva týždne.

V noci z 25. 2. na 26. 2. 1919 sa zastavil pohyb peňazí cez hranice štátu, ktoré obsadilo vojsko. Od 26. 2. do 9. 3. sa na príkaz ministra financií Aloisa Rašína podarilo okolkovať rakúsko-
-uhorské bankovky, čím sa zmenšil ich obeh o 30 %.



Do slovníčka
centralizmus – systém riadenia štátu,
v ktorom sa o všetkom rozhoduje z jedného politického centra. V ČSR všetku moc sústreďovala vláda sídliaca v Prahe.











Národnost- ná štruktúra
(sčítanie ľudu
z r. 1921)






Na území republiky žilo
13 613 172 obyvateľov, z toho
6 850 000 Čechov,
1 910 000 Slovákov,
3 123 000 Nemcov,
745 000 Maďarov,
461 000 Rusínov, Ukrajincov a Rusov,
180 000 Židov,
75 000 Poliakov.

Rozlišujeme, usporadúvame, opakujeme
1. Opíšte situáciu na Slovensku v rokoch 1918 – 1919.
2. Kto predstavoval vládnu moc na Slovensku?
3. Zdôvodnite, prečo vládne orgány
na Slovensku postupne strácali svoje právomoci.
4. Vymenujte dva základné princípy, ktoré obsahovala ústava z roku 1920.
5. Tip na surfovanie: Kolkovanie peňazí
v Československu v roku 1992. Pri spraco- vání krátkej prezentácie o tejto téme využite spomienky rodičov a starých rodičov.


31

(II/3)	Medzivojnová Európa
 

„Slováci jestli budú len s Bratislavou, budú, ale bez Bratislavy nebudú.“
Ferdiš Juriga

Skúste si spomenúť
Prečo sa Bratislava v 16. – 18. storočí stala korunovačným mestom Uhorska?


Z galérie osobností
Samuel Zoch (1882 – 1928)
Evanjelický farár a biskup známy predovšetkým ako autor Martinskej deklarácie. Bol prvým bratislavským županom, ktorý zastával tento úrad v najťažších dňoch vzniku ČSR. Dvadsať rokov pôsobil v Modre a veľa pre toto mestečko urobil.

Pohľad na Bratislavu, 1922















     Plagát Dunajského
veľtrhu

32

Bratislava – hlavné mesto Slovenska


Hľadá sa hlavné mesto pre Slovensko
Slovensko ako súčasť Česko-slovenskej republiky potrebovalo svoje hlavné mes- to. Voľba padla na Bratislavu, ktorá so svojimi 80 000 obyvateľmi bola roku 1919 najväčším mestom na Slovensku.
  Bratislava mala najlepšie materiálne predpoklady plniť úlohu hlavného mesta, ktoré muselo prijať a umiestniť centrálne politické, hospodárske i kultúrne orgány a inštitúcie nového štátu na Slovensku. Železnicou bola priamo spojená s hlavným mestom ČSR Prahou i s ďalšími európskymi metropolami. Mala už aj vlastné le- tisko. Dunaj ju spájal s časťou južnej Európy a bratislavský prístav sa stal jednou z dôležitých dopravných tepien strednej Európy.
  Väčšina jej vtedajšieho obyvateľstva sa však hlásila k nemeckej a maďarskej ná- rodnosti. Začiatkom roka 1919 ju obsadilo česko-slovenské vojsko, čo sa stretlo s prejavmi nespokojnosti a odporu u časti bratislavského obyvateľstva. Na návrh Vavra Šrobára, ministra s plnou mocou pre správu Slovenska, česko-sloven- ská vláda prijala v marci 1919 nové oficiálne pomenovanie mesta. Namiesto Prešporka (nemecky Pressburg, maďarsky Pozsony [požoň]) sa prijal názov Bratislava. Toto pomenovanie bolo odvodené od starého slovanského po- menovania mesta.
Rozvoj mesta
Po roku 1919 Bratislava ako metropola početne rástla a územne sa rozširova- la. Prichádzali sem tisíce nových obyvateľov, ktorí mesto poslovenčovali. V roku 1930 mala už 124 000 obyvateľov, z čoho sa vyše polovica hlásila k českosloven- skej národnosti (z nich bolo 29,80 % Slovákov a 21,54 % Čechov). Bratislava však naďalej zostávala multietnickou. Život poprevratovej Bratislavy sa radikálne a nenávratne menil. Okrem ústredných štátnych úradov tu mali sídla banky, hos- podárske inštitúcie, sekretariáty politických strán, redakcie najdôležitejších slo- venských novín, vydavateľstvá, centrály spolkov a umeleckých združení.
  V Bratislave sídlila Univerzita Komenského, prvá univerzita so slovenským vy- učovacím jazykom, pôsobilo tu Slovenské národné divadlo, bolo založené Zeme- delské a Slovenské múzeum.
Život v Bratislave
Bratislava žila búrlivým spoločenským životom. Diplomatické zastúpenie tu ma- lo sedemnásť európskych i mimoeurópskych štátov. Každoročne sa tu konali medzinárodné Dunajské veľtrhy. Bratislavu navštívili desiatky významných osobností svetového kultúrneho i politického života, ktorí tu prednášali, vystu- povali a spoznávali slovenské problémy. V Bratislave čulo pulzoval aj športový život. Jej najpopulárnejší futbalový oddiel ŠK Bratislava sa prebojoval do celo- štátnej ligy.
  Hoci sa o Bratislave s iróniou hovorilo, že je najmenším európskym veľko- mestom, mala charakter moderného stredoeurópskeho mesta. Stala sa nielen administratívnym, ale aj skutočným národnopolitickým centrom Slovenska. Túto svoju pozíciu si zachovala
a upevnila aj v neskorších desaťročiach.







     Diplom udelený bratislavskej podnikateľskej rodine



Na stope
„Obecenstvu Prešporskej stolice a mesta Prešporka!
Slovenská sloboda je zaistená, naša Česko-slovenská republika je skutočnosťou. Naše dávne túžby sa uskutočnili a tí, ktorí boli celé veky jeden od druhého oddelení, sa zasa spojili v jednom štáte. Našiel brat brata a naše česko-slovenské vojsko napreduje všade, aby oslobodilo každého Slováka od tisícročného jarma. Česko-slovenská vláda prevzala moc a správu do svojich rúk... a za vykonávateľa tejto štátnej moci pre územie Prešporskej stolice a mesta Prešporka vymenovala dolupodpísaného župana... Úradnou rečou na území celého Slovenska je reč slovenská a úrady sú povinné výlučne slovenskú reč používať. Na tom území stolice, kde bývajú Neslováci, sa môže úradovať v maďarskej i nemeckej reči.“
Vyhlásenie bratislavského župana Samuela Zocha zo 4. 1. 1919

   „... dohodové mocnosti doručili 18. januára 1919 maďarskej vláde v Bu- dapešti nótu, z ktorej jasne vysvitá, že Bratislava prináleží a prináležať bude Česko-slovenskej republike. Je to vec už riešená.“
„... oznamujem Vám, že podľa výnosu ministerskej rady Ministerstva s plnou mocou pre správu Slovenska je meno Bratislava už riadne ustálené.“
Úryvky z listov Vavra Šrobára vo veci pripojenia Bratislavy k ČSR a jej pomenovania z 12. 2. a 25. 3. 1919


1. Ako sa volali územnosprávne celky v uhorskom stredovekom štáte?
2. Zistite, aké právo získali príslušníci národnostných menšín, ktorí žili na území Bratislavskej župy.
3. Vypátrajte pôvod slova Bratislava.

Do slovníčka
nóta – úradné oznámenie, vyhlásenie vlády adresované vláde iného štátu


Česko-slovenské vojsko v Bratislave






Budova podnikateľa Rudolfa Manderlu, populárny „Manderlák“ postavený roku 1936. Prvá výšková budova v Bratislave.




    Otvorenie Zemedelského
múzea v Bratislave, 1928



Bude vás zaujímať
V uliciach Bratislavy sa ešte donedávna hovorilo rečou, ktorá bola zmesou slovenských, nemeckých a maďarských slov, tzv. prešpurský dialekt. Akoby stále pripomínal medzinárodný charakter mesta i vplyvy blízkej Viedne
a Budapešti. Životopisy ľudí, ktorí ovládajú tento dialekt, prinášajú spomienku na starú, už zabudnutú anekdotu: „Narodil som sa
v Pressburgu či v Pozsonyi, vojenčil som vo Wilsonovom meste alebo v Prešporku, v súčasnosti žijem v Bratislave...“ Treba
povedať, že títo ľudia neboli žiadni svetobežníci.
To len historické udalosti, ktoré prehrmeli
za posledné storočie, zanechali stopy v názve ich rodného mesta.

Rozlišujeme, usporadúvame, opakujeme
1. Prečo sa kultúrnym, hospodárskym
a politickým centrom Slovenska stala práve Bratislava a nie Turčiansky Sv. Martin?
2. Aké dôležité politické úrady a kultúrne ustanovizne vznikli po roku 1918
v Bratislave?
3. Bratislava leží na okraji Slovenska. Aké výhody a nevýhody vyplývajú z takejto polohy hlavného mesta?

Z médií
Peter Salner a kol.: Taká bola Bratislava
Pavel Dvořák: Zlatá kniha Bratislavy


33

(II/4)	Medzivojnová Európa
 

Skúste si spomenúť
Prečo sa práve v Rusku najvýraznejšie prejavili dôsledky dlhotrvajúcej vojny?


Z galérie osobností
Andy Warhol, Lenin v červenom







Vladimír Iľjič Lenin, vlastným menom Uľjanov (1870 – 1924)
Pochádzal z rodiny školského inšpektora
z povolžského Simbirska. Študoval právo, ale v svojej politickej činnosti ho nerešpektoval. Bol ústrednou postavou októbrového prevratu roku 1917 a zakladateľom sovietskeho štátu.
Každé jeho opatrenie či nariadenie, ktoré vraj v budúcnosti malo zabezpečiť šťastie a blahobyt, sprevádzalo násilie. Keďže zlikvidoval politickú opozíciu a súkromné vlastníctvo, pokladá sa za zakladateľa komunistickej totality.

Josif Vissarionovič Stalin, vlastným menom Džugašvili (1879 – 1953)
Narodil sa v gruzínskom mestečku Gori v rodine chudobného obuvníka. Ako osemročného ho matka dala do cirkevnej školy, kde mal vyštudovať za pravoslávneho kňaza. Čoskoro ho však zo školy vylúčili, údajne za čítanie zakázanej literatúry. Stal sa z neho profesionálny revolucionár. Po Leninovej smrti roku 1924
sa stal jeho nástupcom a neobmedzeným diktátorom ZSSR. V duchu tézy „o budovaní socializmu v jednej krajine“ vyhlásil program industrializácie (spriemyselňovania), kolektivizácie (združstevňovania) a päťročných plánov, ktoré sprevádzali masové presuny obyvateľstva, hladomory, likvidácia celých národov, ako aj občianskych a ľudských práv. Počas svojej neobmedzenej krutovlády (1924 až 1953) dal prakticky všetkých svojich protivníkov, ale aj bývalých spolupracovníkov fyzicky zlikvidovať. Slúžili mu na to povestné gulagy (štátna správa táborov), ktorých bolo asi 1 600. Odborníci odhadujú, že v pracovných táboroch počas násilného vysídľovania, ako aj niekoľkých vĺn hladomoru zahynulo v ZSSR 20 až 30 miliónov ľudí. „Keď zomrie jeden človek, je to smutné, keď zomrú milióny, je to štatistika,“ povedal raz Stalin.

Ako sa Lenin dostal k moci


Nastolenie boľševickej diktatúry v Rusku
Rusko patrilo k veľkým, ale hospodársky zaostalým krajinám. Dôsledky vojny sa tam prejavili mimoriadne tvrdo. V krajine bol hlad a Rusko už roku 1917 ne- dokázalo naďalej viesť vojnu. Nespokojnosť s vojnou a s cárskym režimom sa prejavovala v celej krajine. Po Februárovej revolúcii roku 1917, ktorá zvrhla cá- ra, pokúsili sa niektorí demokraticky zmýšľajúci politici vytvoriť vládu, ktorá by zaviedla v Rusku demokratický politický systém. Krajina však pokračovala vo vojne a kríza sa tým naďalej prehlbovala. Situáciu využili ruskí boľševici na čele s Leninom, ktorí sa v novembri 1917 zmocnili vlády v Rusku (Októbrová revolúcia).
  Boľševici si medzi ľudom získali určité sympatie tým, že vystúpili z vojny a pod- písali s Nemeckom a jeho spojencami mier. Sľubovali roľníkom pôdu, všetkým chlieb a národom ruskej ríše slobodu. V skutočnosti ruskí boľševici ovládli krajinu iba po dlhej a krvavej občianskej vojne. Po nej, aby sa udržali pri moci, nastolili tvrdú diktatúru. Roku 1922 premenovali bývalé ruské impérium na Zväz so- vietskych socialistických republík (ZSSR).
Stalinova krutovláda
Po Leninovej smrti roku 1924 sa dostal k moci Stalin, ktorý boľševickú diktatúru premenil na skutočnú krutovládu. Milióny ľudí, ktorí zmýšľali inak ako boľševici, ale napokon aj ich stúpenci a blízki Stalinovi spolupracovníci, skončili v pracov- ných táboroch alebo boli bez súdu popravení. Boľševická diktatúra sa usilovala ovládnuť krajinu nielen mocensky a hospodársky, ale chcela sa tiež zmocniť mys- lenia ľudí, prenasledovala cirkev a v umení začala presadzovať iba jeden povolený smer, tzv. socialistický realizmus. Toto všetko sa dialo s navonok vyhláseným cieľom vybudovať komunizmus, čiže sociálne spravodlivú spoločnosť. Preto sa boľševická strana premenovala na komunistickú stranu.
Svetová komunistická revolúcia
Už počas prevratu v Rusku na konci roka 1917 ruskí boľševici predpokladali, že ľud v ďalších krajinách, ktoré boli zničené vojnou, urobí revolúciu podľa ich vzoru. V niektorých krajinách k takýmto pokusom po skončení vojny aj došlo
– vytvárali sa tzv. republiky rád (Maďarsko, Nemecko), ale napokon ostal v po- vojnovom období ZSSR jedinou krajinou s komunistickou vládou. Plánu na uskutočnenie komunistickej revolúcie na celom svete – svetovej komunistickej revolúcie – sa však ruskí boľševici nevzdali. Na podporu takejto svetovej revo- lúcie vznikla ruskými boľševikmi ovládaná Komunistická internacionála (v skratke Kominterna). V mnohých krajinách na celom svete sa zakladali ko- munistické strany, ktoré mali cieľ uskutočniť vo svojej krajine komunistický prevrat.










Pod Leninovou zástavou. Po Leninskej ceste.
Propagandistický plagát je jedným z prostriedkov zjednodušeného hlásania politických myšlienok
s cieľom získať masy.


34

 

Na stope
„Vláda bude vo svojej činnosti vychádzať z týchto zásad:
1. Úplná a okamžitá amnestia vo všetkých politických a náboženských veciach...
2. Sloboda slova, tlače, zhromažďovania a právo na štrajk...
3. Zrušenie všetkých stavovských, náboženských a národnostných obmedzení.
4. Okamžitá príprava na zvolanie ústavodarného zhromaždenia na základe všeobecného, rovného a tajného hlasovacieho práva.
5. Nahradenie polície ľudovou milíciou s voleným velením, ktoré bude podriadené orgánom miestnej samosprávy.
6. Voľby do orgánov miestnej samosprávy na základe všeobecného, rovného a tajného práva.
7. Vojenské útvary, ktoré sa zúčastnili na revolučnom hnutí, nebudú odzbrojené a odvelené z Petrohradu.“
Deklarácia dočasnej vlády, 3. 3. 1917

   „V januári 1918 začalo činnosť ústavodarné zhromaždenie, ,prvý slobodne zvolený ruský parlament‘. Ale boľševici sa nechceli len tak vzdať moci. Na prvé zasadanie parlamentu sa chystali ako do boja. Vytvorili mimoriadny vojenský štáb, rozdelili Petrohrad na úseky a hliadky zložené z námorníkov a vojakov strážili ulice. Za veliteľa Tauridského paláca, kde sa malo zísť ústavodarné zhromaždenie, vymenovali boľševika Urického. Keď sa zasadanie začalo, vpochodovali do sály námorníci pod Železňakovým velením. A práve títo dvaja mali tú česť ukončiť dejiny ruského parlamentarizmu. Na úsvite prvého dňa zasadania Železňakov pristúpil k predsedajúcemu, buchol päsťou do stola
a vyriekol historické slová: ,Stráž je unavená, ďalej vás už nemôžeme chrániť. Ukončite schôdzu!‘ Tak zbavil Lenin vládu prívlastku ,dočasná‘.“
Edvard Radzinskij: Poslední car

Pátrame
1. Zistite, aké politické zriadenie vyplýva z deklarácie Dočasnej vlády.
2. Za akých okolností muselo svoju činnosť ukončiť ústavodarné zhromaždenie?



Lev Davydovič Trockij (1879 – 1940)
Jeden z najbližších Leninových spolupracovníkov, vlastným menom Bronštejn, sa narodil v malej ukrajinskej dedinke Janovke. Od mladosti bol revolucionárom, za čo bol aj vo vyhnanstve
na Sibíri. Po boľševickej revolúcii sa stal komisárom zahraničných vecí, čo bola vlastne funkcia ministra zahraničia. V rokoch 1918 až 1925, teda v čase občianskej vojny a po nej, bol ľudovým komisárom obrany. Po Leninovej smrti bol Trockij Stalinovým súperom o nástupníctvo po Leninovi. Stalin ho dal roku 1927 vylúčiť
z komunistickej strany a roku 1929 bol vypo- vedaný zo ZSSR. Žil v Turecku, Francúzsku, Nórsku a v Mexiku, kde bol v roku 1940 Stalinom najatým vrahom zavraždený.

Analýza
propagandistického plagátu
1. Na koho sa plagát obracia?
2. O čom sa snaží plagát presvedčiť ľudí? Čo by mali urobiť?
3. Aké symboly používa plagát?
4. Ktoré symboly nepoznáte alebo im nerozumiete?
5. Prečo plagáty boli a sú takým významným prostriedkom komunikácie?
6. Porovnajte propagandistický plagát
J. Pimenova s fotografiou (dole).
7. Tip na surfovanie: propagandistický plagát (www.worldwar1.com/posters.htm)







Budujeme  socializmus,
plagát Jurija Pimenova z roku 1927






Ruské deti po- značené chudo- bou a podvý- živou počas hladomoru, 1921. Všetky progra- my boľševickej vlády sľubovali ľuďom blahobyt. V skutočnosti však boli v Rusku (ZSSR) dva veľké hladomory: začiatkom
20. rokov
a v druhej polo- vici 30. rokov.

Do slovníčka
boľševici – členovia tzv. väčšinovej socialistickej strany Ruska pod vedením Lenina. Sociálno- demokratická strana Ruska sa roku 1903 rozdelila na dve frakcie: väčšina (po rusky boľšinstvo) sa začala nazývať boľševici, menšina (po rusky meňšinstvo) dostala meno menševici. Boľševici sa neskôr premenovali na komunistov.

Rozlišujeme, usporadúvame, opakujeme
1. Rozlíšte, v čom spočíva hlavný rozdiel medzi Februárovou revolúciou a Októbrovou revolúciou.
2. Zdôvodnite, prečo sa roku 1917 nedal udržať v Rusku demokratický politický systém.
3. Zistite, kedy sa k ZSSR pripojili ďalšie, tzv. socialistické krajiny a ktoré to boli.
4. Tip na surfovanie: Zavraždenie cárskej rodiny, Gulag


35

Medzivojnová Európa
Z galérie starých fotografií	Metóda: Ako analyzovať fotografiu
















Ukážka dagerotypie z 19. storočia

















Autochrómna farebná fotografia vojaka z prvej svetovej vojny, 1917

V roku 1839 bol takmer súčasne vo Francúzsku a Anglicku zverejnený vynález dvoch fotografických postupov. Vo Francúzsku dagerotypie – fotografie na po- striebrenej medenej doske Louisa Mandého Daguerra – a v Anglicku postup ne- gatív – pozitív Wiliama Henryho Foxa Talbota. Od tohto roku sa fotografia po- stupne stala najrozšírenejším obrazovým médiom. K jej výraznému rozšíreniu prispel v roku 1888 George Eastman, keď uviedol na trh pomerne lacný a malý fotoaparát značky Kodak. Od tohto momentu fotografiu nezhotovovali len profe- sionálni fotografi, ale aj obyčajní ľudia. Zvlášť to platí od konca 20. storočia, keď sa rozšírila digitálna fotografia.
  Keď sa pozeráme na fotografie, často v nás vzbudzujú dojem, že to, čo zobra- zujú, je presné a objektívne. Keď chceme pracovať s fotografiou ako historickým prameňom (obrazovou stopou), musíme si uvedomiť, že jej obsah podmieňuje osobnosť fotografa a jeho postupy, pomocou ktorých môže vedome alebo neve- dome ovplyvniť to, čo fotografuje. Napríklad výberom námetu, uhlom záberu, miestom, z ktorého fotografuje, spôsobom zaostrenia, využitím svetla a tieňa a pod.
  Ďalej musíme počítať s tým, že fotograf môže vedome manipulovať s hotovou fotografiou. Napríklad zmeniť už hotový záber tým, že odstráni osoby, predmety, detaily, ktoré mu z rôznych príčin nevyhovujú, alebo doplniť tie, ktoré mu s od- stupom času chýbajú. Takýto
postup sa označuje ako foto- montáž alebo retušovanie (zno- vu sa dotýkanie) fotografie. Na- vyše tento spôsob dodatočnej úpravy fotografie v súčasnosti výrazne uľahčila digitálna foto- grafia, ktorú možno priamo upraviť v počítači.
  Preto keď chceme pracovať s fotografiou ako s historickým obrazovým prameňom, musí- me ju kriticky posudzovať aj po- mocou nasledujúcich otázok.


Otázky na analýzu fotografií


36

 

Na stope
„Znovu sa dotýkanie“ fotografie z obdobia vlády J. V. Stalina v ZSSR: Leninov prejav na Sverdlovovom námestí v Moskve z 5. mája 1920

Tip na surfovanie
1. vynález fotografie
2. retušované fotografie


Fotografia, ktorú zhotovil profesionálny fotograf.
Jej autorom je G. P. Goldštajn. Je na nej zachytený prejav V. I. Lenina pred zhromaždenými vojakmi Červenej armády, ktorí sa mali stretnúť v boji s vojskom poľského maršala J. Piłsudského.
Pri tribúne stoja spolupracovníci
L. D. Trockij a L. B. Kamenev.
Fotografia neznámeho fotografa.
Vznikla tesne potom, ako vznikla fotografia
G. P. Goldštajna. Vidíme na nej skoro ten istý výjav Leninovho prejavu, len s malými odlišnosťami. Práve táto fotografia o niekoľko rokov neskôr poslúžila na retušovanie fotografie.




Obraz podľa retušovanej fotografie Izaka Brodského z roku 1933
















Takto dodatočne upravená fotografia sa zverejňovala v rôznych propagandistických obrazových publikáciách po roku 1927. Dokonca neskôr bol podľa tejto fotografie namaľovaný aj obraz.

Pátrame
1. Porovnajte tri fotografie.
2. Opíšte pravú stranu týchto fotografií.
3. Čím sa odlišujú fotografie?
4. Identifikujte tieto odlišnosti.
5. Prečo z fotografií zmizli dvaja politici? Pomôžte si s. 34 – 35.
6. Komu títo politici prekážali?
7. Kto bol asi poverený tým, aby dodatočne zmenil druhú fotografiu?
8. Kto podľa vášho názoru bol za to zodpovedný?
9. Zistite, či sa aj v neskorších obdobiach retušovali a dodnes retušujú politické fotografie.
10. V prípade, že vlastníte digitálny fotoaparát a počítač, skúste sa „znovu dotknúť“ fotografie.


37

(II/5)	Medzivojnová Európa
 

Skúste si spomenúť
1. Aké dôsledky mala prvá svetová vojna?
2. Ktoré štáty boli nespokojné s výsledkami mierovej konferencie?


Z galérie osobností

Benito Mussolini (1883 – 1945)
Narodil sa ako syn vidieckeho kováča v dedine Dovia pri meste Forli. Občianskym povolaním bol pôvodne učiteľ, ale pracoval aj ako prekladateľ, novinár a redaktor. Pred vojnou bol socialista. Roku 1919 založil teroristickú organizáciu, ktorá sa roku 1921 premenila
na fašistickú stranu. Vytýčil ideu obnovy rímskeho impéria. Roku 1922 zinscenoval
„pochod na Rím“, t. j. štátny prevrat, a zaviedol diktátorský režim. Od roku 1926 vystupuje
ako neobmedzený vodca – duce.

Prečo je na fotografii Mussolini so sochou G. I. Caesara?
Prečo talianski fašisti preberali symboly starovekej Rímskej ríše?
 	

Mussolini a jeho čiernoodenci


Nespokojnosť a kríza v povojnovej Európe
Vo všetkých štátoch, ktoré predtým viedli vojnu, sa ľuďom po nej žilo veľmi ťažko. Zbrojárske továrne stratili objednávky a začali prepúšťať, muži sa vracali z frontov a nenašli zamestnanie. Vlády tlačili stále nové peniaze, čím všetok tovar veľmi zdražel a peniaze strácali hodnotu. Podpory v nezamestnanosti a v chorobe ešte neexistovali. Jednoduchí ľudia začali strácať trpezlivosť, vychádzali do ulíc, uspo- radúvali verejné zhromaždenia a žiadali nápravu. Takáto situácia vyhovovala po- litikom, ktorí mali sklony diktátorov a ktorí v krízovej situácii sľubovali vyriešiť všetky problémy.
Kríza v Taliansku
Takáto krízová situácia bola aj v Taliansku. Hoci Taliansko patrilo k víťaznej Dohode, v krajine nevládla spokojnosť. Nacionalisti dávali otvorene najavo ne- súhlas s malými územnými ziskami. Objavili sa aj hospodárske ťažkosti.
  Vtedy sa na politickej scéne objavil Benito Mussolini. Začal zvolávať verejné zhromaždenia a sľubovať, že všetky problémy vyrieši, len čo sa dostane k moci. Zavedie vraj vládu silnej ruky, ktorú budú všetci poslúchať. Robotníkom sľuboval lepšie mzdy, nezamestnaným prácu, podnikateľom vyššie zisky, jednoducho sľu- boval všetkým všetko.
  Keďže ľudia už boli unavení večnými štrajkami a demonštráciami, mnohí jeho sľubom uverili. Zakrátko sa okolo neho zoskupili muži a mladíci, ktorí sa začali obliekať do čiernych uniforiem a dali si meno fašisti. Časť fašistov vytvorila polo- vojenské ozbrojené organizácie, ktoré vyvolávali na uliciach sústavné bitky a pre- padávali príslušníkov iných, najmä robotníckych strán. Mussolini teror v uliciach zámerne stupňoval a sľuboval, že len čo zveria vládu jemu, nastolí všade pokoj a poriadok.
Fašisti pri moci
Po dvoch rokoch nepokojov taliansky kráľ v októbri 1922 naozaj poveril Mu- ssoliniho, aby zostavil vládu. To bol na niekoľko desaťročí koniec demokracie v Taliansku. Mussoliniho fašistická strana odstránila všetky občianske práva a slo- body, podriadila si celé vedenie štátu, súdnictvo, školstvo, kultúru a začala ľuďom predpisovať aj to, čo si majú myslieť a ako sa majú správať. Svojich politických protivníkov postavila pred mimoriadne súdy, kde sa vôbec nemohli obhajovať. Väčšina bola odsúdená na 20 rokov straty slobody. Mnohí boli vykázaní na opus- tené Liparské ostrovy.
  Diktátor Mussolini sa pripravoval aj na vojnu. Túžil po ovládnutí Grécka a Al- bánska na Balkáne a Etiópie v Afrike.















Príslušníci bojových zväzov mali vo svojom znaku tzv. starorímske fasces – zväzky prútov ovinutých červenými remeňmi so sekerou uprostred. Tento znak symbolizoval právo bičovať a stínať hlavy. V starovekej Rímskej ríši predstavoval moc mesta, štátu, ríše nad životom a smrťou občanov. Z latinského slova fasces vzniklo talianske slovo fascismo – fašizmus.






B. Mussolini a A. Hitler. Karikatúra Davida Lowa. Prečo ich D. Low nakreslil v priateľskom objatí?


38

 
Skupina fašistov s fašistickou vlajkou. Keď išli v Mussoliniho mene terorizovať pokojné
obyvateľstvo, ktoré sa im nepáčilo len preto, lebo nemilovalo ich vodcu, vybrali si za svoj symbol umrlčiu lebku s prekríženými hnátmi. Aj v Ne- mecku za Hitlera sa tento symbol stal odznakom najukrutnejších oddielov vládnej strany.
















Na stope
   „Naša cesta je násilie. Ako možno uplatňovať násilie a zároveň kázať úctu pred iným názorom? Je len jediná pravda. Kto verí, že túto pravdu má, musí ju brániť s nasadením vlastného života. Kto však nie je presvedčený o svojej absolútnej a jedinej pravde, ten nemôže byť fašistom.“
Italo Balbo, jeden z najbližších spolupracovníkov Mussoliniho

P2 „Fašizmus je... stranou, ktorá chce národ neodvratne presvedčiť a prinútiť,
aby plnil základné požiadavky jej programu.“
Taliansky filozof Gentile [džentile], Mussoliniho spolupracovník

P3 „Musí mať meč medzi zubami, bomby v rukách a pohŕdanie voči nebezpe-

čenstvu v srdci.“
Mussolini o ideálnom fašistovi

Pátrame
1. Z uvedených textov zovšeobecnite vlastnosti ideálneho talianskeho fašistu.
2. Prečo práve takéto vlastnosti vyhovovali politikom fašistickej strany v Taliansku?





Benito Mussolini, holandská karikatúra, 1992

Pátrame
1. Ako na vás pôsobia oči karikovaného Mussoliniho?
2. Prečo karikaturista vytieňoval jeho tvár čiernym tušom?
3. Prečo jeho telo tvoria prekrížené kosti?
4. Čo symbolizujú tieto kosti?



Do slovníčka
nacionalizmus – myšlienkový a politický smer, ktorý pokladá národ za základnú spoločenskú jednotku











Mussoliniho „pochod na Rím“, október 1922

Rozlišujeme, usporadúvame, opakujeme
1. Prečo v dvadsiatych rokoch boli ľudia v Taliansku i v ostatných európskych krajinách nespokojní?
2. Ako túto nespokojnosť využil Mussolini a jeho prívrženci?
3. Čo sa zmenilo v Taliansku po roku 1922?
4. Prečo fašisti začali kontrolovať aj systém vzdelávania a mládežnícke organizácie?


39

(II/6)	Medzivojnová Európa
 

Skúste si spomenúť
Prečo sa po skončení prvej svetovej vojny objavila hospodárska kríza?


Z galérie osobností
Adolf Hitler (1889 – 1945)
Pochádzal z rodiny rakúskeho colného úradníka. Pôvodne chcel byť maliarom, ale na viedenskú umeleckú akadémiu ho neprijali. Roku 1925 uverejnil svoj programový spis Mein Kampf
(Môj boj), v ktorom opísal svoje predstavy
a plány o vedúcej úlohe Nemcov a germánskej rasy, písal o menejcenných národoch, medzi ktoré patrili aj slovanské národy, a propagoval protižidovské myšlienky. S cieľom uskutočniť tieto svoje plány rozpútal druhú svetovú vojnu. Ako rástli neúspechy Nemecka za druhej svetovej vojny, prestal vystupovať na verejnosti. Na konci vojny 30. 4. 1945 spáchal samovraždu. Pod obrázkom: JEDEN NÁROD, JEDNA RÍŠA, JEDEN VODCA!

Joseph Goebbels [göbels]
(1897 – 1945)
Najvýznamnejší propagátor rasových teórií
a vojny, šéf úradu propagandy, neobmedzený diktátor v oblasti kultúry. Na konci vojny dal otráviť svojich šesť detí a spolu s manželkou spáchal samovraždu. Medzi jeho najznámejšie výroky patria: „Stokrát opakovaná lož sa stane pravdou! Čím väčšia lož, tým hlasnejšie ju treba kričať do sveta!“

Hitlerova diktatúra v Nemecku


Povojnové Nemecko
Po prehratej vojne musel nemecký cisár Wilhelm II. v dôsledku všeobecnej ne- spokojnosti v krajine odstúpiť. Nemecko sa stalo republikou, ktorá prijala de- mokratickú ústavu. Parlament, ktorý prijal ústavu, zasadal v mestečku Weimar [vajmar], a preto sa tento štát zvykne nazývať Weimarskou republikou. Prvým prezidentom sa stal sociálny demokrat Friedrich Ebert.
  Nemecko muselo čeliť veľkým hospodárskym ťažkostiam, ktoré spôsobila pre- hratá vojna a tiež vysoké náhrady vojnových škôd (reparácie), ktoré predpísala Nemecku mierová konferencia. Nemecká marka strácala závratným tempom hod- notu. Ľudia vlastnili milióny mariek, ale nedokázali si za ne kúpiť ani základné ži- votné potreby.
  V priebehu dvadsiatych rokov sa situácia začala postupne zlepšovať, čomu na- pomohlo aj zmiernenie reparácií a dolárová pôžička, ktorú poskytli Nemecku USA. Svetová hospodárska kríza, ktorá vypukla roku 1929, však nemecké hos- podárstvo zrazila opäť na kolená. V krajine bola veľká nezamestnanosť, hlad a bieda.
Hitler pri moci
Krízu využil Adolf Hitler, vodca strany, ktorá sa nazývala Národnosocialistická ne- mecká robotnícka strana, známa pod skratkou z originálneho nemeckého názvu ako nacistická strana. Kým neprepukla hospodárska kríza, bola to len malá, bez- významná strana. Roku 1932, keď bola kríza najhlbšia a bieda najväčšia, už zís- kala najväčší počet kresiel v parlamente. Sľubovala voličom životné istoty, o ktoré počas krízy prišli. Na základe toho sa stal Hitler v januári 1933 kancelárom – predsedom vlády.
  Hitler postupoval podobne ako Lenin v Rusku a Mussolini v Taliansku. Zaká- zal všetky ostatné politické strany, spolky, organizácie a kluby. Štátne orgány, školstvo, vedu, kultúru a súdy podriadil svojej strane. Celý štát popretkával sieťou tajnej polície. Odporcov režimu zatvárali do väzení a koncentračných táborov. To bol spôsob vládnutia spoločný pre všetkých diktátorov.
  Pre nemeckých nacistov bol charakteristický rasizmus, čiže teória o hodnot- ných a menej hodnotných skupinách ľudstva. Zostavili akýsi rebríček rás. Seba,
t. j. nordickú rasu, ako sa sami nazývali, postavili na vrchol tohto rebríčka. Ne- mecký národ, podľa nich tzv. nadľudia, musí ostatných, t. j. napr. Slovanov, Židov a Rómov, premeniť na moderných otrokov alebo vyhubiť. P2 V Nemecku začalo systematické prenasledovanie Židov.
Príprava na vojnu
Keď sa Hitler dostal k moci, otvorene vyhlasoval, že Ne- mecko sa musí pomstiť za porážku v prvej svetovej vojne a on urobí všetko, aby si Nemci podmanili najprv Euró- pu a neskoršie celý svet. Za Weimarskej republiky vstúpi- lo Nemecko do Spoločnosti národov. Pod Hitlerovým vedením zo Spoločnosti národov vystúpilo a prestalo rešpektovať ustanovenia versailleskej mierovej zmluvy. Hitlerov príchod k moci teda znamenal, že skôr či neskôr Nemecko rozpúta novú vojnu.





Dr. J. Goebbels. Karikatúra
        B. Taussiga z roku 1936. Prečo český karikaturista nakreslil Goebbelsa ako elektrický stožiar
s ampliónom?


40

 

Na stope
   „Desať rokov sme sa pripravovali na to, aby sme dosiahli moc. Priznávame slobodne a otvorene, že keď naše hnutie zvíťazí, budeme sa dňom i nocou zaoberať myšlienkou, ako vybudovať armádu, ktorú nám zakázala mierová zmluva. Ďalej sľubujeme, že zničíme každého, kto sa nám pokúsi v tejto činnosti zabrániť. Naše práva budú len vtedy zabezpečené, ak nemeckú ríšu bude opäť podporovať nemecká dýka.“
Úryvok z prejavu Adolfa Hitlera v Mníchove roku 1929


   „Cieľom nemeckej politiky je zabezpečiť rasovú spoločnosť a zväčšovať jej územie... Nemecká budúcnosť je podmienená riešením potreby životného priestoru... Nemecký problém sa môže riešiť len násilnými prostriedkami... Keď bude vodca nažive, je jeho nezvratným rozhodnutím riešiť nemecký problém priestoru najneskôr v rokoch 1943 – 1945...“
Úryvok z Hitlerových vojnových plánov dohodnutých na tajnom zasadnutí vojenského štábu v novembri 1937. Z poznámok Hitlerovho pobočníka.
 	
   „Žid nemôže byť občanom ríše. Nemá volebné právo, nemôže zastávať verejný úrad... Židom je osoba, ktorá má medzi prarodičmi aspoň do tretieho kolena rasovo plný židovský pôvod...“
Úryvok z rasových zákonov prijatých v Norimbergu roku 1935

Pátrame
1. Porovnajte ciele A. Hitlera s myšlienkami talianskych fašistov (s. 39).
2. Čo majú spoločné?
3. Porovnajte plagát a karikatúru A. Hitlera.



Heinrich Himmler (1900 – 1945)
Šéf Hlavného úradu ríšskej bezpečnosti, ktorému podliehali všetky teroristické orgány štátu vrátane gestapa – Geheime Staatspolizei (Tajná štátna polícia), ako aj všetky orgány ministerstva vnútra a velitelia koncentračných táborov. Po vojenskej kapitulácii sa pokúsil
ujsť pod falošným menom, ale dostal sa do britského zajatia, kde spáchal samovraždu.




Americká karikatúra reagujúca na Hitlerov prejav zo 17. 5. 1933.






Autoportrét so židovským pasom. Obraz Felixa Nussbauma z roku 1943. Autor obrazu zahynul v koncentračnom tábore Osvienčim.

Bude vás zaujímať
V novembri 1938 vydali nemecké úrady ďalšie nariadenia, ktoré obmedzovali život židovského obyvateľstva. Židom napríklad zakázali: používať verejné dopravné prostriedky, kupovať časopisy, knihy, vlastniť autá a motorky, vlastniť obchody a dielne, mať domáce zvieratá, navštevovať kúpaliská, divadlá, múzeá, koncerty, kiná a dokonca nesmeli navštevovať niektoré parky. Od 1. januára 1939 museli všetci muži židovského pôvodu prijať ďalšie krstné meno Izrael a ženy meno Sára. Okrem toho museli mať všetci v pasoch pečiatku
s písmenom J.









Cesta nahor…

Rozlišujeme, usporadúvame, opakujeme
1. Prečo sa v Nemecku dostal k moci Hitler?
2. Čo sľuboval Hitler Nemcom?
3. Porovnajte, čo mali spoločné a v čom sa odlišovali diktátorské režimy v ZSSR, Taliansku a Nemecku.


41

(II/7)	Medzivojnová Európa
 

„Apelujem na vás, bratia Česi, s ktorými nás osud spojil v jednom štáte: Zadržte! Nedajte sa zaslepiť. Voľte si cestu spravodlivosti, bratského uznania a úprimného spolunažívania. Na vašom porozumení sa zvrtne osud nášho spoločného štátu.“
Z prejavu Jozefa Tisa, poslanca Národného
zhromaždenia, 20. 10. 1933
Skúste si spomenúť
Vymenujte slovenských politikov, ktorí pôsobili na začiatku 20. storočia v Rakúsko-Uhorsku.


Z galérie osobností
Andrej Hlinka (1864 – 1938)
Katolícky kňaz a politik. V zápase za národné práva Slovákov bol už v Uhorsku prenasledo- vaný a väznený. Bol zakladateľom a vedúcou osobnosťou Hlinkovej slovenskej ľudovej strany.

Slovensko hľadá svoju cestu


Význam vzniku Československej republiky pre Slovákov
Pre Slovákov mal vznik Česko-Slovenska veľký význam. Po prvýkrát v dejinách vznikli administratívne hranice Slovenska, ktoré boli potvrdené mierovou konferen- ciou. Slováci sa spolu s Čechmi po prvýkrát v dejinách stali štátotvorným národom, aj keď to bolo podľa ústavy v podobe politického národa československého. Pred rokom 1918 sa iba časť Slovákov hlásila k slovenskej identite. V priaznivých pod- mienkach sa Slováci mohli doformovať ako jeden z mnohých moderných európ- skych národov. V krátkom čase si Slováci s významnou českou pomocou dokázali vybudovať školský systém so slovenským vyučovacím jazykom od základných škôl až po Univerzitu Komenského v Bratislave. Vybudovali sa ďalšie kultúrne a národ- né inštitúcie. Veľký význam pre Slovákov mal demokratický systém, pretože po prvýkrát v dejinách sa slovenský človek stal občanom, ktorý mal volebné právo. Volebné právo mali aj ženy, čo vôbec nebolo vo vtedajšej Európe samozrejmé. Uzá- konil sa osemhodinový pracovný čas, právo spolčovania, sloboda tlače.
Politické strany
V demokratickom Československu sa rozvinul systém viacerých politických strán. V čase prijatia Martinskej deklarácie v októbri 1918 boli zhromaždení slovenskí politici jednotní v tom, že pre Slovákov je najlepšie riešenie spoločný štát s Čech- mi. Jednotní boli aj v názore, že Slovensko by malo mať v spoločnom štáte zvlášt- ne postavenie. Kým však štát nie je ešte vnútorne i medzinárodne pevný, auto- nómiu nepovažovali pre Slovákov za vhodnú.
  Postupne sa slovenskí politici v tejto otázke rozdelili do dvoch smerov. Príslušní- ci agrárnej, sociálnodemokratickej a ďalších menších strán zotrvávali na stanovisku, že štát ešte nie je pevný a aj pre Slovákov je najlepšie riešenie štátny centraliz- mus. Viacerí z týchto centralistov boli presvedčení, že Česi a Slováci môžu tvoriť jeden politický československý národ.
  Na druhej strane bol blok vedený Hlinkovou slovenskou ľudovou stranou, kto- rý sa dožadoval uskutočnenia samosprávy Slovenska (autonómie). Autonomisti žiadali, aby Slovensko malo svoj snem, vládu, vlastnú administratívu a súdnictvo. Tieto dva smery medzi sebou súperili o hlasy voličov.
  Na Slovensku pôsobila aj celoštátna komunistická strana. Svoje politické strany mali aj národnostné menšiny. Najvýznamnejšie boli maďarské a nemecké politické strany.
  Pre slovenského občana bolo dôležité, že sa svojou aktívnou účasťou mohol podieľať na formovaní moderného Slovenska a hľadať pre krajinu cestu, ktorú považoval za najlepšiu. Významné bolo, že Slováci sa mohli vo veľkej miere zú- častňovať aj na formovaní obecnej a regionálnej politiky.








Ivan Dérer (1884 – 1973)
Právnik, politik. V rokoch 1926 – 1938 bol predsedom zemského výboru sociálno- demokratickej strany. Pôsobil aj ako minister školstva a spravodlivosti. Vystupoval proti požiadavke autonómie Slovenska a presadzoval čechoslovakistickú koncepciu. Svoju politickú orientáciu obhajoval aj takýmto názorom:
„Môžeme si dovoliť labilnosť národnostného štátika voči mocným národným útvarom
na všetkých stranách okolo nás? Mohlo by Slovensko... udržať svoju svojbytnosť, keby, oslabiac zväzky československé, vystavené bolo stále príťažlivosti magnetu... záujmov mocných národov v bezprostrednom susedstve?“











Básnik Martin Rázus na zhromaždení Slovenskej národnej strany. Rázus bol predsedom tejto strany, ktorá určitý čas tvorila spolu s Hlinkovou slovenskou ľudovou stranou autonomistický blok požadujúci autonómiu Slovenska.


42



Na stope
   „Okolnosti, ktoré vo svetovej vojne priniesli Slovensku slobodu, spojili ho definitívne so západnou kultúrou... Víťazstvo v r. 1918 definitívne umiestnilo Slovákov medzi rad západných národov... Únik Slovenska z východnej
do západnej kultúrnej oblasti kultúry je udalosťou pre jeho budúcnosť nie menej vážnou než skutočné dosiahnutie slobody.“
Slovenský politik a diplomat Štefan Osuský o postavení Slovenska, 1931


poníženie na takú zlomkovitú, čiastočnú suverenitu, ktorá sa s naším cieľom byť spolumajiteľmi celoštátnej suverenity nedá zrovnať. Územná autonómia znamená obmedziť sa na určité odbory správy... na správu školstva a súdnictva, na administratívu... Obmedziť sa na politickú autonómiu, znamená pre nás vylúčiť Slovensko z tých celoštátnych záležitostí, ktoré sú pre nás všetkých
a pre celý štát najdôležitejšie, totiž vylúčenie z celoštátnej finančnej politiky, z celoštátnej politiky zahraničnej a celoštátnej politiky vojenskej.“
Úryvok z prejavu Milana Hodžu v Národnom zhromaždení, 1921

 P3 „Odmietame podozrenie, že požiadavkou autonómie kladieme úklady proti jednotnosti štátu československého, lebo však pri autonómnom zriadení štát prepúšťa určité svoje funkcie autonómnemu telesu, zostávajúc v ostatných funkciách nedotknutá jeho zvrchovanosť... Autonómia je uznaním štátnej zvrchovanosti a autonomisti stoja na pôde uznania celistvosti štátu. Kto je úprimne za udržanie štátu, musí dôsledne podporovať dva základné piliere tohože štátu – národ český a národ slovenský...“
Jozef Tiso, O ideológii Slovenskej ľudovej strany, 1930

„Česi a Slováci, akože sú odkázaní vzájomne na seba,
musia sa dohodnúť bez sprostredkovateľov... rovno sami. I v domácnosti dvoch bratov jedného mena musí byť isté pokonanie a istý poriadok, ako by sa to nežiadalo v štáte, kde ide o stá a státisíce slovenských i českých existencií?
Československá dohoda musí sa stať skutkom. To je záujmom českej
i slovenskej budúcnosti, záujmom nášho štátu a najlepším ťahom proti revizionizmu.“
Martin Rázus o vzťahu Čechov a Slovákov, 1934

Pátrame
1. Prečo Rázus žiadal „isté pokonanie a istý poriadok“ vo vzťahu medzi Slovákmi a Čechmi?

Volebný plagát HSĽS, 1935




     Volebný plagát agrárnej strany, 1935


1. Zistite, čo považoval Š. Osuský za významné okrem nadobudnutej slobody.
2. Porovnajte názory M. Hodžu a J. Tisa.
3. Uveďte, v čom sú ich názory odlišné.
4. Nájdite dôvody proti územnej autonómii, ktoré uvádza M. Hodža v svojom prejave.
5. Za akých podmienok sa mohol udržať jednotný československý štát podľa J. Tisa?
6. Zistite rozdiely medzi centralizmom a autonómiou.





Štandarda Sedliackej jazdy
v Turčianskom Sv. Martine, záujmovej organi-
zácie agrárnej strany

Zo stretnutia Slovenskej ľudovej strany v Ružomberku, 1924

Do slovníčka
autonómia – štátoprávne samosprávne usporiadanie pre určitú časť, oblasť krajiny, národ alebo národnosť
revizionizmus – pomenovanie politických snáh o revíziu mierových zmlúv po prvej svetovej vojne; Slovenska sa týkal predovšetkým revizionizmus Maďarska, požadujúci obnovenie historického Uhorska

Bude vás zaujímať
Čechoslovakizmus bola koncepcia, ktorá vychádzala z česko-slovenskej príbuznosti
a vzájomnosti. Neskôr prerástla do predstavy o existencii jednotného československého národa. Presadzovala sa v politickej, štátoprávnej, hospodárskej, kultúrnej
a jazykovej oblasti.

Rozlišujeme, usporadúvame, opakujeme
1. V čom podľa vás spočívali výhody alebo nevýhody spojenia Čechov a Slovákov v jednom štáte?
2. Aké názory mali jednotlivé politické strany na postavenie Slovenska v ČSR?
3. Vyjadrite svoj názor na myšlienku čechoslovakizmu. V čom sa podľa vás prejavoval pozitívne alebo negatívne?

Z médií
Janko Jesenský: Demokrati


43

(II/8)	Medzivojnová Európa
 

„Spojenie dvoch území, ktoré sú na takom rozdielnom vývojovom stupni, je pre krajiny slabšie zároveň nutné i nebezpečné. Prezieravá štátna politika to musí vedieť a vedome podporovať vývoj produktívnych síl slabšieho územia... Pri všetkých svojich opatreniach sa musí pýtať, aký budú mať vplyv na hospodárstvo chudobnejšej krajiny?“
O. Kapp, český ekonóm, 1928

Skúste si spomenúť
V čom podľa vás spočíval význam vzniku ČSR pre Slovákov?


Z galérie osobností


Imrich Karvaš (1903 – 1981)


Peter Zaťko (1903 – 1978)
Najvýznamnejší slovenskí ekonómovia, ktorí sa usilovali modernizáciou a spriemyselnením pozdvihnúť slovenské hospodárstvo. Boli spoluzakladateľmi Národohospodárskeho ústavu Slovenska, ktorý vypracúval a vládnym orgánom predkladal návrhy na oživenie slovenskej ekonomiky, ale bez úspechu. Počas Slovenského štátu (1939 – 1945) obidvaja zastávali vysoké funkcie v hospodárskom živote štátu, no zároveň sa aktívne zapojili
do protifašistického odboja. Po nastolení komunistickej totality roku 1948 boli prenasledovaní a väznení.

44

Zápas o každodenný chlieb


Československá republika patrila po roku 1918 k hospodársky vyspelejším krajinám Európy. Tovary nesúce značku Made in Czechoslovakia sa úspešne predávali nie- len doma, ale aj na zahraničných trhoch. Československá koruna bola vo svete uznávaná. Firemné značky Baťa, Škoda a iné mali svetovú povesť.
Problémy slovenského hospodárstva
Slovenské hospodárstvo sa hneď po vzniku ČSR dostalo voči českej časti štátu do úlohy chudobnejšieho a slabšieho partnera. Mnoho slovenských tovární nevy- držalo konkurenciu českého priemyslu, preto museli zastaviť prácu alebo sa pre- sťahovať do českých krajín. Najrozvinutejšie priemyselné odvetvia na Slovensku (drevárstvo, textilná výroba, železiarstvo a sklárstvo) boli závislé od vývozu svojich výrobkov do cudziny, čo im spôsobovalo problémy hlavne počas hospodárskej krízy.
  Z celkového počtu obyvateľov Slovenska bolo 60 % roľníkov. Bohatých veľko- statkárov, prosperujúcich gazdov hospodáriacich na úrodnej pôde, pasienkoch a vinohradoch bolo málo. Väčšina roľníkov napriek úmornej práci veľmi ťažko vyžila zo svojich malých roličiek, ktoré sa delením medzi deti stále viac drobili. S ťažkosťami a často pod cenu museli predávať svoje produkty, nemali prostried- ky na nákup strojov a zvierat. Boli nútení požičiavať si v bankách peniaze za vy- soké úroky, ktoré nevládali splácať. Preto k nim často prichádzal exekútor, ktorý im za nezaplatené dlhy zabavil majetok.
Hospodárska kríza
Československo, rovnako ako celý svet, postihla hospodárska kríza už krátko po vojne v rokoch 1921 – 1923. Oveľa ničivejšia však bola kríza, ktorá vypukla roku 1929 a trvala až do roku 1933. Slovenské priemyselné závody strácali svoje pred- chádzajúce trhy. Jednotlivé štáty sa totiž uzatvárali pred dovozom výrobkov z iných krajín. Na Spiši, v Gemeri a na Pohroní tak vznikali celé „hladové doliny“.
Zlá hospodárska situácia spôsobila rast nezamestnanosti a prudké zníženie život- nej úrovne širokých vrstiev obyvateľstva. Ich nespokojnosť často prerastala do de- monštrácií, „hladových pochodov“ a štrajkov, ktoré vládna moc bezohľadne po- tláčala. Na Slovensku bol roku 1933 takmer každý tretí dospelý nezamestnaný.
  Nezamestnaní a v biede žijúci obyvatelia sa často rozhodli opustiť svoju vlasť. Vysťahovalecký prúd sa opäť zameral na USA, ale aj na Kanadu a Argentínu. Do roku 1937 odišlo do zámoria 104 000 osôb.
Slovenské hospodárstvo po kríze
Od polovice tridsiatych rokov nastalo na Slovensku hospodárske oživenie. Stava- li sa cesty a železnice, nové továrne, mestské štvrte i vojenské opevnenia na hra- niciach, čo súviselo s posilňovaním obranyschopnosti štátu. Vládne zásahy do ekonomiky smerovali k tomu, aby sa na Slovensku zakladali nové podniky. Hos- podárske oživenie sa však do sociálnej sféry – do bežného života chudobnejších sociálnych vrstiev – premietalo iba pomaly a postupne, takže zápas o „každo- denný chlieb“ pokračoval.

Reklama na ľudovú kávu

 
Na stope
   „Ľud na Horehroní je absolútne pozbavený zárobku a práce. Je zaťažený, nevládze platiť dane, ani staré dlžoby. Keď je v takomto stave, prichodia k nemu ešte aj súdom povolené exekučné komisie, aby za bagateľ odpredali poslednú kravu, chalúpku alebo kúsok zeme. Je to priamo nesvedomité takto nechať trýzniť ten ubiedený ľud slovenský.“
A. Šalát, poslanec za Hlinkovu slovenskú ľudovú stranu v Národnom zhromaždení




Kvalitné výrobky sklární Katarínskej Huty, po ktorých bol dopyt aj v Európe.














   „Industrializačný vývoj na Slovensku začatý v osemdesiatych rokoch minu- lého storočia maďarskou priemyselnou politikou, ktorá ohromnými výhodami začala podporovať zakladanie a rozširovanie nových podnikov, nebol roku 1918 ešte ukončený. Nastalo obdobie, v ktorom kapitálovo silne vyvinutý exportný priemysel zemí zamoravských, vybudovaný za Rakúska neodvisle
od Uhorska čiste poľnohospodárskeho, mohol voľne konkurovať so slabým priemyslom slovenským, nachádzajúcim sa v plienkach. Liberalistický princíp voľnej súťaže, ktorý sa po prevrate na celom území štátnom uplatňoval... bol pre slovenský priemysel pohromou, pretože do konkurenčného boja prišli živly nerovnorodé a hospodársky slabší musel vo voľnej súťaži podľahnúť...“
Úryvok z prednášky profesora I. Karvaša v Prahe, 1935


a rast nezamestnanosti. V rokoch 1930 – 1934 dosiahol počet nezamestnaných na Slovensku 250 000 osôb. Jedným zo spôsobov na zmiernenie ich katastro- fálnej sociálnej situácie sa od roku 1931 stala štátna stravovacia akcia ministerstva sociálnej starostlivosti. Nezamestnaní dostávali poukážky v hodnote 10 – 20 korún, ktoré im umožňovali v určených obchodoch získať potraviny.
Poukážky prešli do pamäti krízou postihnutých generácií ako žobračenky.“
Kronika Slovenska, 1999

Pátrame
1. Opíšte sociálnu situáciu na Horehroní.
2. Prečo sa slovenské hospodárstvo dostalo voči českej časti štátu
do úlohy chudobnejšieho a slabšieho partnera?
3. Zistite, akým spôsobom sa riešila zlá sociálna situácia časti obyvateľstva.











Vysťahovalecký pas

Do slovníčka
exekútor – štátny úradník, ktorý vykonáva súdne rozhodnutie, napr. vymáhanie dlžoby od osoby v prípade nesplatenia dlhov tým, že sa jej zhabe majetok
liberalizmus – myšlienkové a politické hnutie hlásajúce slobodu jednotlivca a v hospodárstve zásadu voľnej súťaže a konkurencie, pričom štát nemá do hospodárskeho života vôbec zasahovať.

Rozlišujeme, usporadúvame, opakujeme
1. Porovnajte, čím sa z hospodárskeho hľadiska Slovensko odlišovalo od Čiech a Moravy.
2. Prečo slovenský priemysel postupne podľahol konkurencii českého priemyslu? (Pomôžte si úryvkom I. Karvaša.)
3. Aký vplyv mali dve hospodárske krízy na hospodárstvo Československa i celej Európy?
4. Tip na surfovanie: „Čierny štvrtok“ na newyorskej burze v roku 1929

Z médií
Martin Rázus: Maroško
Fraňo Kráľ: Čenkovej deti


45

(II/9)	Medzivojnová Európa
 

Skúste si spomenúť
Vymenujte najvýznamnejšie spolky zo začiatku 20. storočia. (Pomôžte si vedomosťami z 8. ročníka.)

Malá galéria slovenských spolkov

Emblém Zemskej hasičskej jednoty na Slovensku
















Zástava
mestskej organizácie
Zväzu slovenských remeselníkov a obchodníkov

     Zástava Zväzu slovenských
železničiarov

Nepoznaná sloboda


Demokratický politický systém
Slovenskí obyvatelia, ktorí boli počas Uhorska iba bezprávnou masou, sa stali v Československej republike po prvýkrát rovnoprávnymi občanmi. Pocítili pred- tým nepoznanú slobodu – z obyčajných obyvateľov sa stali občanmi. Bez ohľadu na svoju národnú príslušnosť, politické a náboženské presvedčenie či sociálny pôvod mali možnosť aktívne sa zúčastňovať na verejnom živote. Na Slovensku po roku 1918 vzniklo viac ako dvadsať politických strán.
  Na základe všeobecného, rovného, tajného a priameho volebného práva si ob- čania Slovenska volili svojich zástupcov do najvyššieho zákonodarného orgánu štátu – Národného zhromaždenia. Voľby im ďalej umožňovali vybrať si ľudí do sa- mosprávnych orgánov v jednotlivých mestách a dedinách. Zatiaľ čo parlament, vláda a vôbec tzv. vysoká politika boli naďalej bežnému občanovi vzdialené, miestne samosprávy, ktoré si občania volili v svojej obci, im dávali vo väčšej miere pocítiť postavenie občana.
Občianska spoločnosť
Najvyšší zákon štátu – ústava – zaručovala občanom také práva, ktoré predtým nepoznali. Nielenže sa mohli organizovať v politických stranách, ale mohli si zakladať rôzne spolky, vydávať noviny a časopisy. Na Slovensku postupne vychá- dzali stovky rozmanitých novín a časopisov. Vznikli desiatky organizácií a spol- kov, ktoré tisícom svojich členov poskytovali možnosť verejne vyjadrovať svoje názory.
  Spolky sa stávali pre obyvateľov školami demokracie. Bolo to dôležité najmä preto, lebo drobní ľudia pritlačení starosťami o každodenný chlieb zisťovali, že politika je znova iba „panským huncútstvom“. Politické strany a ich funkcionári mali záujem o občana predovšetkým pred voľbami. Vtedy dávali ľuďom často ne- splniteľné sľuby, ktorými sa usilovali len získať čo najviac hlasov.
  Práve v spolkoch sa najviac prejavovala podstata demokracie, pretože demo- kracia nie je iba všeobecné volebné právo. Demokracia znamená spôsob života a komunikácie medzi ľuďmi. Demokracia učí ľudí nielen slobodne hovoriť, ale aj načúvať iným a rešpektovať rôznosť názorov.
  Robotníci si zakladali odborové organizácie. Ich hlavným poslaním bolo chrániť sociálne záujmy svojich členov. Pomáhali im, keď zostali bez práce, zastupovali ich v sporoch a v mzdových rokovaniach so zamestnávateľmi. Odbory organizo- vali aj osvetové, kultúrne a športové akcie.
Osveta a vzdelávanie občanov
Prednosťou spolkov bolo, že medzi svojimi členmi šírili aj nové poznatky, vzdelá- vali ich a rozširovali ich kultúrny obzor. Najmasovejšiu členskú základňu, ktorú tvorilo až 80 000 osôb, mali dobrovoľné hasičské spolky. Zakladali sa takmer v každej obci na Slovensku. Chráni-
li majetok a životy občanov pred ži- velnými pohromami, no zároveň vyvíjali aj osvetovú činnosť.
  Veľmi rozšírené boli telocvičné a športové spolky. Šport, predo- všetkým športové hry, ako futbal, hokej a volejbal, sa stali už v tridsia- tych rokoch bežnou súčasťou spolo- čenského života nielen v mestách, ale aj na dedinách.


           Stuhy a zástavy spolkov a organizácií


46

 
Na stope
   „Po prevrate u nás na Slovensku nastal nový život. Väčšina tých, ktorí chceli pracovať, ktorí sa chceli obetovať dobru, si pomýlila smer práce. Vrhli sa
na politiku. Veľké veci smerujúce ku kultúrnemu a hospodárskemu pozdvihnutiu nášho národa ostávali stranou, ba sa zabudlo na ne.
Z huriavku politických udalostí volalo niečo, o čom snila duša slovenská. Túžba slovenskej duše sa bránila tomuto nezdravému smeru a túžila za niečím vyšším, krajším, čo by slúžilo dobru celého ľudstva. Sila tohto dobra vstupuje na javisko spoločenského života a razí si cestu k vysokému cieľu: kultúrne a hospodárske pozdvihnutie ľudu na Slovensku.“
Úryvok z Hasičských listov, ktoré boli tlačovým orgánom Zemskej hasičskej jednoty na Slovensku, 25. 1. 1923


   „Prišlo z Božieho riadenia naše národné vykúpenie: náš šťastný štátny prevrat po svetovej vojne. V našom novom vlastnom česko-slovenskom štáte buduje sa všetko znova. Tak i naša Živena chopila sa svojej úlohy: privádzať slovenské ženy k obrodnej činnosti... Dobré školy, starostlivá, k mravnej ušľachtilosti vedúca výchova, opravdivá vzdelanosť s náležitou pripravenosťou plniť všetky požiadavky súkromného i občianskeho života je vrcholnou žiadosťou slovenských žien, ktoré teraz v našich nových slobodných, národne i kultúrne nám priaznivých pomeroch majú veľkú možnosť splnenia.“
Elena Maróthy-Šoltésová o ženskom hnutí a spolku Živena

Pátrame
1. Nájdite v texte, čo kritizuje redaktor Hasičských listov.
2. Zovšeobecnite na základe úryvku ciele ženského hnutia na Slovensku.


Zástava mládežníckej organizácie Skaut v Petržalke





Rozlišujeme, usporadúvame, opakujeme
1. Porovnajte politické, hospodárske a kultúrne podmienky Slovákov na konci 19. storočia
v Rakúsko-Uhorsku s obdobím po roku 1918, keď vznikla ČSR.
2. Zhodnoťte výhody, ktoré Slovákom priniesla demokratizácia politického života.
3. Zhodnoťte význam spolkov v živote človeka a spoločnosti.
4. Porozmýšľajte o tom, prečo sa dodnes traduje prirovnanie „spolky, čertove volky“.
5. Zistite, ktorý zo spolkov existuje dodnes.

47

(II/10)	Medzivojnová Európa
 

„Sme presvedčení, že náš snaživý a nadaný slovenský národ nebude vylúčený z požehnania pokoja zo spolku národov, ale i jemu bude popriate, aby sa dľa svojho rázu mohol vyvinovať a dľa svojich síl prispel
ku všeobecnému pokroku človečenstva.“
Martinská deklarácia z 30. 10. 1918
 	
Skúste si spomenúť
Ako sa demokratický politický systém prejavoval v politickom, hospodárskom, kultúrnom
i každodennom živote Slovákov?



Index – „vysokoškolská žiacka knižka“
z Filozofickej fakulty Univerzity Komenského, 1924

Škola – základ života


Dôsledky maďarizácie v školstve
Slovensko vstupovalo do nového štátu bez vlastného národného školstva. Roku 1918 tu v zlých materiálnych podmienkach živorilo 270 ľudových cirkevných škôl, kde sa ešte čiastočne učilo po slovensky. Tento stav spôsobil, že veľká časť slo- venského obyvateľstva bola negramotná, alebo mala iba to najzákladnejšie vzde- lanie. Preto jednou z prvých a najdôležitejších úloh česko-slovenského štátu na Slovensku bolo obnovenie a budovanie slovenských škôl.
Budovanie slovenského školstva
V krátkom čase sa zaviedol slovenský vyučovací jazyk do základných (vtedy sa na- zývali ľudové), stredných, odborných a učňovských škôl a otvárali sa nové školy. Popri sebe existovali štátne, cirkevné i súkromné školy. Zlepšila sa disciplína v školskej dochádzke a postupne ustupovala negramotnosť obyvateľstva.
  Pre zvyšujúci sa počet slovenských škôl však najmä spočiatku chýbali učitelia, učebnice i školské priestory. Preto štát, cirkvi a obce postavili alebo prispôsobili desiatky budov pre potreby škôl. Najvážnejší bol nedostatok učiteľov pre všetky stupne škôl. Na Slovensko preto prichádzalo veľa učiteľov z Čiech, ktorí pomohli pri výchove a vzdelávaní slovenských žiakov. Na poslovenčených alebo novo- vzniknutých učiteľských ústavoch však postupne vyrastali kvalitní slovenskí peda- gógovia.
  Roku 1919 bola v Bratislave zriadená prvá moderná slovenská vysoká škola – Univerzita Komenského, ktorá mala najprv tri fakulty – filozofickú, právnickú a le- kársku – neskôr k nej pribudli prírodovedecká a postupne ďalšie fakulty. Pri uni- verzite, ktorá vychovala stovky príslušníkov slovenskej inteligencie, vznikla Učená spoločnosť Šafárikova, organizujúca vedecký výskum na Slovensku. Napokon ro- ku 1938 vznikla v Košiciach Vysoká škola technická, ktorá sa neskôr presťahova- la do Bratislavy.
Význam slovenského školstva
Rozvoj slovenského školstva nemal len pedagogický, ale aj širší kultúrny význam. Učitelia, najmä na dedinách a v menších mestách, boli organizátormi tamojšieho kultúrneho života. Veľký význam pre rozvoj umeleckého života na Slovensku mal vznik Hudobnej a dramatickej akadémie (konzervatória) a Školy umeleckých re- mesiel (ŠUR) v Bratislave.
  Mnohí absolventi stredných škôl odchádzali na vysokoškolské štúdiá. Popri Bratislave študovalo veľa Slovákov aj na českých vysokých školách, predovšetkým v Prahe. Vznikala tak nová vzdelaná generácia Slovákov, ktorá bola zakladateľ- skou generáciou slovenskej vedy a moderného umenia.


Berla, symbol univerzitného vrátnika, 1924

Žiaci sa učili slovenský jazyk, ale na vysvedčení mali známku z „českoslovenčiny“.

48

















Vysokoškolský internát kolégia sv. Svorada
v Bratislave
  
Žezlo dekana prírodovedeckej
fakulty


Na stope
   „Každým dňom otvárajú sa dvere slovenských škôl až po univerzitu. Tepna národa mohutnie každým dňom. Prejde päť, desať rokov a Slovensko prehovorí mohutne ústami svojej novej generácie. Nie pre proroctvá, ale pre zákony života veríme v zajtrajší deň, ktorý nám dá novú mocnú generáciu s novými myšlienkami i novými formami. Na tomto mieste myslíme v prvom rade
na literatúru a umenie.“
Štefan Krčméry v Slovenských pohľadoch, 1922


„.	3. januára 1920 sme začali zas riadne vyučovanie, neskorej som sa
dozvedela, že všade začalo vyučovanie 7. januára. Nič preto, nestalo sa ani deťom, ani mne, keď sme sa učili. V marci vyšli z tlače čítanky od B. Vavrouška, dosť drahé, ale v III. oddelení ich všetci mali. To bola radosť, keď som ich
do triedy priniesla! Všetci sa stisli, kto prv dostane, akoby zdarma boli. V apríli vyšli nástenné mapy našej drahej otčiny a náš obľúbený pán inšpektor odporúčal nám mapu do školy zaviesť. Na plátne 250 Kčs. Naši občania, pravda o tom ani počuť nechceli, až po dlhom prosení, že ju musíme mať, dostala som povolenie od nášho starostu ju zakúpiť. Roku 1921 dostala som cestou inšpektorátu ako dar od Matice slovenskej 2 zväzky ,Robinson Crusoe‘ najlepším žiakom rozdeliť. Takých hodných som nemala a na čo závisť rozsievať, že jeden dostane, druhý nie. Po prečítaní ju dajú i tak menším rozdriapať. Preto som nikomu nič nespomenula, ale založila žiacku knižnicu. “
Karolína Brustleová, prvá riadna učiteľka v obci Podhorie pri Žiline. Jej zápis v školskej kronike, 1920 – 1921

Pátrame
1. Porovnajte výpoveď spisovateľa Š. Krčméryho so zápisom z každodenného vyučovania v ľudovej škole.
2. Zhodnoťte, do akej miery prispela K. Brustleová k tomu, že sa raz objaví „mocná generácia s novými myšlienkami“.
3. Nájdite najstarší zápis v kronike svojej školy.

49

(II/11)	Medzivojnová Európa
 

Skúste si spomenúť
Ktoré národy žili v Rakúsko-Uhorsku?



Emblém Karpatskonemeckého turistického spolku


Zástava robotníckeho spevokolu Einigkeit, 1922

Spoluobčania či protivníci?


Národnostné a etnické menšiny
Československá republika bola mnohonárodnostným štátom. Okrem Slovákov a Čechov žili na jej území národnostné menšiny, ktoré sa stali trvalým problé- mom novoutvoreného štátu.
  Najpočetnejšou národnostnou menšinou na Slovensku boli Maďari. Novým pomerom sa veľmi ťažko prispôsobovali, lebo z vládnuceho národa v bývalom Uhorsku sa stali zrazu národnostnou menšinou. Druhou najsilnejšou menšinou na Slovensku boli Nemci. Slovenskí Nemci úzko spolupracovali s Nemcami v čes- kých krajinách, ktorých bolo viac ako 3 milióny. Nemci teda v Československej republike tvorili najpočetnejšiu menšinu. Ďalšími národnosťami boli Rusíni a Ukra- jinci. Kým v bývalom Uhorsku im hrozilo splynutie s vládnucim maďarským ná- rodom, nový štát umožňoval všestranný rozvoj ich národnej samobytnosti. Pri sčítaní obyvateľstva sa prvýkrát objavila aj židovská národnosť. Osobitnú národ- nostnú skupinu tvorili na Slovensku Česi, ktorí v centralizovanom štáte netvorili menšinu, rovnako ako Slováci žijúci v českých krajinách.
Práva menšín
Pri podpisovaní mierových zmlúv sa československá vláda zaviazala zachovávať politické, občianske a kultúrne práva menšín. Národnostné menšiny na Sloven- sku mali svoje politické strany. Vytvárali si odborové, mládežnícke, ženské, kultúrne a telovýchovné organizácie. Vydávali množstvo novín, časopisov a kníh vo svojom materinskom jazyku. V oblastiach, kde menšina tvorila aspoň 20 % obyvateľstva príslušnej národnosti, zriaďovali sa materské, základné, stredné a učňovské školy s vyučovacím jazykom maďarským, nemeckým, ukrajinským a rusínskym. V týchto oblastiach sa materinský jazyk mohol používať aj v úradnom styku.
Spolužitie väčšinového národa a menšín
Národnostná pestrosť na Slovensku neprinášala iba problémy či konflikty, ale mala aj pozitívne stránky. Jednotlivé národy a národnosti sa mali možnosť na- vzájom spoznávať a kultúrne obohacovať. Väčšina slovenského obyvateľstva a príslušníkov iných národností žila v zhode. Spájali ich spoločné hospodárske, občianske a sociálne záujmy i starosti, aj keď na riešenie mnohých vecí mohli mať rozdielne názory. Zvlášť podnetne pôsobilo najmä vzájomné kultúrne ovplyvňovanie a spolupráca predstaviteľov vedeckého a umeleckého života. Veľ- ká časť obyvateľov na Slovensku ovládala okrem materčiny jeden až dva cudzie jazyky, čo bolo nevyhnutné nielen v hospodárskom živote, ale aj v každodennom styku spoluobčanov. Spolužitie komplikovali hlavne vplyvy zo zahraničia, keď sa najmä Nemecko a Maďarsko usilovali využívať nemeckú a maďarskú menšinu ako nástroje svojej politiky.
  Národnostný problém v strednej Európe, a teda aj na Slovensku, bol veľmi cit- livý. Nikdy sa ho nepodarilo riešiť tak, aby boli spokojné všetky národnosti.














Čo môžeme zistiť
o životnej úrovni ľudí z týchto obrázkov?

50



Na stope
„Menom poslancov maďarských a nemeckých strán konštatujem, že
v otázke príslušnosti nebol opýtaný ani maďarský, ani nemecký národ, a preto nemohli prejaviť svoju vôľu. Je pravdou, že územie Horného Uhorska bolo obsadené českým vojskom a že politikou pomsty bolo ich obyvateľstvo násilne, ako figúrky na šachovnici, presunuté do nového štátneho útvaru, takzvaného česko-slovenského štátu.“
Z prejavu maďarského poslanca Lajosa Körmendy-Ékesa na pôde Národného zhromaždenia, 1920

 P2 „Hneď na počiatku bolo naším úmyslom dať menšinám viac, než sme povinní na základe mierových zmlúv. Preto sme vyriešili menšinový problém podľa zásad spravodlivosti a skutočnej rovnosti. Starý režim to nebol schopný vyriešiť. Podarilo sa to až našej demokracii. Vieme veľmi dobre, že sme správne vyriešili menšinovú otázku a že triezvou, rozumnou a lojálnou spoluprácou národností s nami prispejeme k mravnej, hospodárskej i politickej konsolidácii v štáte i v strednej Európe.“
Z prejavu Milana Hodžu v Národnom zhromaždení, 1927

































Volebné plagáty odrážali národnostnú pestrosť Slovenska i slobodnú účasť politických strán vo voľbách.



Tieto údaje odrážajú počty, ktoré si sami občania nahlásili pri sčítaní. Je predpoklad, že Rómov bolo viac, ale k rómskej (vtedy cigánskej) identite sa hlásilo iba 30 626 občanov. Židovskú etnickú identitu si prihlásila iba polovica občanov, ktorí
sa hlásili k židovskému vierovyznaniu.


1. Porovnajte obidva prejavy.
2. Na aké mierové zmluvy sa odvoláva Milan Hodža?
3. Dokážte, že maďarský poslanec sa nestotožnil alebo nezmieril
s novovzniknutým štátom.
4. Zistite, ktoré skutočnosti v prejave maďar- ského poslanca sú v rozpore s tvrdením Milana Hodžu.

Bude vás zaujímať
Asi 62 000 osôb tvorilo na Slovensku rómsku (cigánsku) etnickú skupinu obyvateľstva.
Rómovia patrili k najchudobnejším vrstvám spoločnosti. Žili zväčša izolovane, v osadách na okraji miest a dedín. Mnohé rómske rodiny kočovali (putovali) po celom území štátu.
Rómovia boli zbavovaní základných občianskych práv, čo umožnil aj prijatý nedemokratický Zákon o potulných cigánoch z roku 1927. Prenasledovanie Rómov
vyvrcholilo počas vojnového slovenského štátu, keď mnohí z nich boli uväznení v osobitných pracovných táboroch. Komunistická vláda
v Československu (v rokoch 1948 – 1989) sa neúspešne pokúšala vyriešiť tento problém materiálnou pomocou. Nebrala totiž do úvahy silne zakorenené tradície a zvyky rómskej etnickej skupiny. Jej príslušníci – až na stále početnejšie výnimky – naďalej patria
k najchudobnejším a najmenej vzdelaným vrstvám obyvateľstva. Staré rómske príslovie hovorí: „Iný ti môže poradiť, iný ti môže ukázať cestu, no človeka musíš zo seba urobiť sám.“


Židovská obradová misa, ktorá sa používala v domácnostiach.

Rozlišujeme, usporadúvame, opakujeme
1. Územie bývalého Rakúsko-Uhorska bolo
po dlhé stáročia križovatkou rôznych národov a ich kultúr. Vypátrajte, či sa táto rôznorodosť prejavila aj v historických osudoch vašej rodiny.
2. Zistite, ako sa riešia národnostné otázky v súčasnej Európe.
3. Porovnajte údaje o počte národnostných menšín z roku 1930 s údajmi posledného sčítania obyvateľov v Slovenskej republike.


51

(II/12)	Medzivojnová Európa
 

„Človek chce poznávať, len čo to prestane chcieť, nie je už viac človekom.“
F. Nansen
Skúste si spomenúť
1. Vysvetlite pojem priemyselná revolúcia.
2. V čom spočíva význam parného stroja?
3. Ako sa volal vynálezca spaľovacieho motora?


Z galérie osobností

Albert Einstein (1879 – 1955)
Nemecký matematik a fyzik, ktorý je symbolom vedy a ľudského poznania 20. storočia. Roku 1933 po nástupe Hitlera k moci emigroval
do USA, kde pôsobil ako univezitný profesor. Roku 1939 upozornil prezidenta Roosevelta na nebezpečenstvo nacistického atómového a vojenského výskumu. Po roku 1945 spolu s ostatnými vedcami varoval pred hrozbou, ktorú pre ľudstvo predstavuje zneužitie jadrovej energie na vojenské účely.

Alexander Fleming (1881 – 1955)
Škótsky vedec, lekár. Roku 1929 predstavil lekárskej verejnosti novú liečebnú látku penicilín. Tým sa v medicíne začala éra antibiotík. Masovo sa penicilín vyrába od roku 1942.


Do slovníčka
technológia – spôsob spracovania, technický postup vo výrobe
antiseptikum – protijed, látka ničiaca mikróby

52

Míľniky vedy a techniky


Prevratné objavy vo fyzike a v chémii
V medzivojnovom období pokračoval prudký rozvoj vedy a techniky. Už roku 1919 vedci objavili možnosť rozbiť jadro atómu a neskôr potvrdili teóriu, podľa ktorej sa atómové jadro skladá z neutrónov a protónov. Ire`ne Joliot-Curie a Fré- déric Curie [žolio-küri] zistili, že takmer všetky atómy sa stávajú rádioaktívnymi, keď sa bombardujú neutrónmi. Roku 1934 taliansky fyzik Enrico [enriko] Fermi uskutočnil prvú riadenú reťazovú reakciu, pri ktorej sa uvoľňuje obrovské množ- stvo energie. Využitie jadrovej energie sa stalo veľkým problémom 20. storočia, pretože táto energia sa môže zneužívať aj na vojenské účely.
  Búrlivý rozvoj zaznamenala chémia. Vo veľkom sa začali vyrábať plastické hmoty a syntetické látky. Hovoríme o ére plastov. Najznámejším umelým vlák- nom sa stal nylon, ktorý najmä po roku 1934 našiel uplatnenie v ženskej móde, ale postupne sa plasty začali uplatňovať takmer vo všetkých oblastiach života. Ná- sledne sa veľkým problémom stalo likvidovanie plastového odpadu.
Veda pre zdravie človeka
Aj v biológii a lekárstve vznikli nové objavy, ktoré mali pre človeka nesmierny vý- znam. Vedci sústredili pozornosť na otázky výživy a protiepidemiologický vý- skum. Pomohol im v tom nový elektrónový mikroskop, vďaka ktorému objavili nové vitamíny a hormóny. Významný bol objav inzulínu roku 1921, ktorý zachra- ňuje životy mnohým ľuďom postihnutým cukrovkou. Lekárska veda zaznamenala ďalší úspech v boji proti infekčným chorobám, ktoré sa postupne podarilo liečiť novými liekmi (antibiotiká).
Rozšírenie elektrickej energie
Technický pokrok v období medzi dvoma vojnami sa vyznačoval rýchlym rozší- rením, ale najmä uplatnením elektrickej energie. Elektromotor sa používal pri pohone strojov a nahrádzal parný stroj. Dosiahli sa významné úspechy v rádiotech- nike a elektronike (skonštruovanie elektrónky). Zdokonalilo sa spojenie a predĺžil sa jeho dosah (telegraf, telefón, rádio, začiatky televízie). Elektrická energia sa sta- la neodmysliteľnou súčasťou života človeka. Pri osvetľovaní príbytkov a miest na- hradila elektrická energia predtým používaný plyn a petrolej.
Rozvoj dopravy
Popri elektromotore sa najviac používal spaľovací motor. Uplatňoval sa predo- všetkým v doprave a viedol k rozvoju automobilového a leteckého priemyslu. Roku 1919 francúzska firma Citroën [sitroen] predstavila prvé ľudové auto na európ- skom trhu. Briti zasa vyrábali austiny [ostiny] a Taliani fiaty. Veľmi známym ľudo- vým vozidlom sa o čosi neskôr stal nemecký volkswagen [folksvagen] a v USA to bol už predtým pásovo vyrábaný ford. Automobil ako predmet masovej spotreby v západnej Európe a v USA postupne menil hospodárstvo i životný štýl spoloč- nosti. Automobilový priemysel spolu so sieťou servisov, ropným priemyslom a vý- robou pneumatík zamestnávali množstvo ľudí. Vynútili si aj modernizáciu ciest a ovplyvnil i výstavbu miest.
  V medzivojnovom období sa začala pravidelná letecká doprava, aj keď cesto- vanie lietadlom ešte stále bolo veľkým dobrodružstvom.



 

Na stope
   „Verím, že udalosti v prírode sa riadia prísnejším a závažnejším zákonom, než aký uznávame teraz, keď hovoríme, že jedna udalosť je príčinou druhej. Sme ako deti, ktoré posudzujú báseň podľa rýmov a nevedia nič o rytmickej skladbe. Alebo sa podobáme začiatočníkom v hre na klavíri, ktorí viažu jednu notu k predchádzajúcej alebo nasledujúcej. Do určitej miery by to stačilo, keby sme tak hrávali veľmi jednoduché a primitívne skladby. Rozhodne by sa to však nehodilo na interpretáciu Bachových skladieb.“
Albert Einstein


„Je otázne, čo je pre vedca významnejšie, či poznanie faktov alebo fantázia.“
Albert Einstein


   „1. Určitý druh penicillia vytvára v kultúrach účinnú protibakteriologickú látku... Ani v obrovských dávkach nemá penicilín na zvieratá toxický alebo dráždivý účinok...
8. Možno predpokladať, že môže byť účinným antiseptikom, ktoré by sa dalo používať na vonkajšie alebo injekčné liečenie oblastí infikovaných mikróbmi, ktoré sú na penicilín citlivé.“
Alexander Fleming, úryvok zo správy pre britský časopis pre experimentálnu patológiu, 1929

Pátrame
1. S Albertom Einsteinom sa spája významná teória, ktorá ovplyvnila takmer všetky oblasti ľudskej činnosti v 20. storočí – vedu, filozofiu, kultúru i umenie. Ako sa nazýva táto teória?
2. Prečo Einstein zdôrazňuje fántáziu v činnosti vedcov?
3. Zistite, aké choroby lieči penicilín.
4. Komu zachraňuje život inzulín?
5. Ako ovplyvnil ženskú módu vynález nylonu?



Charles Lindbergh [lindbérg], americký letec, legenda storočia. Roku 1927 uskutočnil prvý let cez Atlantický oceán za 33 hodín a 29 minút.









Vzducholoď nad New Yorkom


Emancipované mladé ženy, 1925









Rádioprijímač s kombinovanou elektrónkou (firma LÖEWE)




Rozlišujeme, usporadúvame, opakujeme
1. Vymenujte najvýznamnejšie objavy
a vynálezy v prvej polovici 20. storočia.
2. Zhodnoťte význam objavu vitamínov a antibiotík pre človeka.
3. Ako konkrétne automobilizmus menil hospodárstvo a životný štýl spoločnosti?
4. Tip na surfovanie: vynálezy prvej polovice
20. storočia

Z médií
Kronika techniky
Jan Tůma: Veľký obrazový atlas dopravy
Okná do sveta: Stroje, ktoré zmenili náš život

53

(II/13)	Medzivojnová Európa
 

„Mladá generácia má pocit, že s ňou prichádza lepší svet. Stará generácia zasa pocit, že s ňou ten lepší svet odchádza.“

Zlaté dvadsiate roky?



Karel Čapek
 	
	
Skúste si spomenúť
Ktorý druh energie sa prudko rozširoval v medzivojnovom období?


Malá galéria filmových hviezd

Charles Spencer Chaplin (1889 – 1977)
Klasik svetovej kinematografie, americký filmový herec, scenárista a režisér anglického pôvodu. So svojimi jednoduchými rekvizitami – neodmysliteľnou paličkou, klobúčikom
a vyčaptanými topánkami vytvoril nezabudnuteľný komicko-tragický typ „večného tuláka Charlieho“, ktorého milovali a obdivovali milióny filmových fanúšikov. Najznámejšími filmami boli Kid, Zlaté opojenie, Moderná doba, Svetlá rámp.

Marlene Dietrichová (1904 – 1992)
Najslávnejšia nemecká herečka, ženský idol medzivojnového obdobia. Po nástupe Hitlera
k moci žila v USA. Za účasť v boji proti nacizmu vyznamenaná krížom Čestnej légie. Preslávila sa filmami Modrý anjel a Norimberský proces.

Nový životný štýl
Ľudia, ktorí prežili hrôzy prvej svetovej vojny, si začali vo väčšej miere ako dovte- dy vážiť život v mieri a život vôbec. Po prežitých hrôzach hľadali príjemnejšie stránky života a vyhľadávali oddych, spoločenský život a zábavu. Prejavovalo sa to predovšetkým v mestách, ktoré sa stali centrom spoločenského života.
  Vzhľad miest sa začal meniť a menila sa kultúra bývania v mestách. Najbied- nejšie štvrte boli síce stále také ako na konci 19. storočia, ale vo viacerých kraji- nách sa začali stavať lacnejšie, tzv. „činžovné“ byty, ktoré boli cenovo prístupné aj pre kvalifikovaných robotníkov a nižších úradníkov. Nové byty už mali spravidla vlastné hygienické zariadenie. Aj v malých mestách sa začala budovať kanalizácia a začali sa dláždiť ulice.
  Krátko po vojne prijala väčšina štátov zákon o osemhodinovom pracovnom čase, čo zmenilo životné návyky ľudí. Dovtedy väčšina ľudí prakticky nemala voľ- ný čas, teraz ho odrazu získali, preto hľadali možnosti, ako by ho mohli využiť. Ako huby po daždi vyrástli rôzne spolky, športové kluby, štadióny, ale aj kiná, ka- viarne a obľúbené kabarety.
  Zmenilo sa postavenie ženy v spoločnosti, čo do istej miery ovplyvnila aj vojna. Kým muži bojovali na frontoch, ženy v zázemí zastávali dovtedy vyslovene muž- ské povolania. V niektorých krajinách dostali ženy volebné právo. Ženy v oveľa väčšej miere začali študovať na vysokých školách a objavovali sa v zamestna- niach, ktoré boli dovtedy výhradne mužské (lekárky, právničky, výskumníčky).
Film a rozhlas
Novou zábavou, ktorá ihneď očarila milióny ľudí, bol film. Už pred vojnou vznikli v Hollywoode, ktorý sa stal „továrňou na sny“, prvé filmové štúdiá.
  Film sa veľmi rýchlo rozšíril aj do Európy. V Nemecku vznikli filmové štúdiá UFA, najväčšie európske štúdiá postavili v Taliansku. Francúzsky film sa už v ne- mej ére vyznačoval nápaditosťou, začal používať pohyblivú kameru, využíval umelecké podnety a myšlienky iných umení, predovšetkým maliarstva. Najsláv- nejším režisérom nemého filmu bol práve Francúz René Clair (klér). Koncom dvadsiatych rokov sa napokon podarilo nahrať všetky zvukové zložky (reč, zvuky prostredia i hudbu) a obraz na jeden film. Herci konečne prehovorili. Onedlho urobil film ďalší skok – z čierno-bieleho sa stal farebným.
  Prvé pravidelné vysielanie rozhlasu sa začalo 2. novembra 1920. Vysielač v americkom Pittsburghu sa venoval najmä spravodajstvu a komentovaniu prezi- dentských volieb, ktoré sa práve konali. Od roku 1923 existoval rozhlas aj v Európe a postupne sa stával samozrejmosťou v každej domácnosti. Na Slovensku začalo rozhlasové vysielanie v roku 1926.
Šport
Futbal, cyklistika, plávanie, atletika, turistika a iné športy a športové hry sa stali záľubou širokých vrstiev. Šport vytváral súťaživé prostredie, podnecoval túžbu po vrcholných výkonoch a po individuálnom uplatnení. Informácie o úspešných
športovcoch prinášala tlač a od polovice dvadsiatych rokov šíril ich slávu aj rozhlas.








Robotnícka telocvičňová jednota, cvičenie mužov v Handlovej, 1920


54

 
Bude vás zaujímať
Prvý športový prenos z futbalového zápasu sa konal tak, že reportér z ihriska telefonoval do rozhlasu a v štúdiu jeho komentár opakoval vetu po vete do éteru rozhlasový hlásateľ.


Novou motiváciou pre športovcov sa stali novodobé olympijské hry, ktorých myšlienku oživil barón Pierre de Coubertin [kubertén], francúzsky pedagóg a historik. Coubertin bol 24 rokov predsedom Medzinárodného
olympijského výboru. Prvé novodobé olympijské hry sa konali roku 1896 v Aténach a odvtedy sa usporadúvajú až dodnes.

Pátrame
1. Vypočítajte, v ktorých rokoch sa olympijské hry pre svetové vojny nekonali.
2. V ktorom starovekom štáte sa konali prvé olympijské hry?

Rodina pri počúvaní rozhlasu, 1925








Ukážka z módneho časopisu z roku 1925. Módnym hitom tých čias bol tzv. „bubi“ účes  z krátkych vlasov. Prvá si ich ostrihala módna návrhárka Coco Chanelová.

Rozlišujeme, usporadúvame, opakujeme
1. Ako ovplyvnilo rozhlasové vysielanie život ľudí?
2. Prečo mali ľudia po prvej svetovej vojne viac voľného času?
3. Ako využívali ľudia voľný čas v 20. rokoch
20. storočia?
4. Zdôvodnite, prečo je pri názve témy otáznik.


55

(II/14)	Medzivojnová Európa
 

Skúste si spomenúť
S akými umeleckými smermi ste sa doposiaľ stretli?


Malá galéria umelcov


Salvador Dalí (1904 – 1982)
Svetoznámy španielsky maliar, ktorého osobnosť a ľudský profil presiahli hranicu maliara. V rokoch 1929 – 1936 bol členom surrealistického hnutia. Neskôr, najmä od roku 1940, keď žil v USA, pôsobil ako individuálny umelec ovplyvňujúci niektoré módne smery
i určitú časť verejnosti.



Marc Chagall (1887 – 1985)
Narodil sa v Rusku a druhú vlasť našiel vo Francúzsku. Jeden z významných
predstaviteľov tzv. Parížskej školy. Jeho snové obrazy, v ktorých postavy a predmety akoby nepodliehali zákonu príťažlivosti, sú veľmi blízke surrealistom.

Nové cesty umenia a architektúry


Vo výtvarnom umení a v literatúre už v poslednej tretine 19. storočia začali umel- ci hľadať nové spôsoby vyjadrenia svojich pocitov, predstáv a myšlienok. Veľmi podnetná bola hlavne iniciatíva výtvarných impresionistov, ktorí ovplyvnili aj lite- ratúru a hudbu. Po vojne tento proces hľadania nových ciest v umení pokračoval.
Dadaizmus
Skupina umelcov, ktorá žila počas vojny vo Švajčiarsku, založila hnutie DADA. V skupine boli básnici i maliari. Dušou dadaistov bol básnik Tristan Tzara, maliar Marcel Duchamp [marsel düšam] a grafik, sochár a básnik Hans Arp. Za základ- ný princíp tvorby pokladali hru a náhodu.
  Aj názov dadaizmus vznikol náhodne, keď umelci listovali v slovníku (dada – koník, detská hračka). Dadaistická báseň sa skladala z náhodne zoskupených slov a rovnako dadaistický obraz vznikol náhodným zoskupením obyčajných predme- tov, napr. zhrdzavených klincov, cestovných lístkov, kúskov látky, uzáverov fliaš, gombíkov a pod. Dadaisti chceli upriamiť pozornosť publika na všedné, náhodné predmety, odstrániť bariéru medzi umením a životom, rozvíjať ľudskú fantáziu.

Surrealizmus
Ďalším významným umeleckým smerom, ktorý vznikol v medzivojnovom období, bol surrealizmus [sürrealizmus]. Názov vznikol odvodením od slova realizmus predponou sur- (nad), preto sa do slovenčiny prekladá ako nadrealizmus. Podob- ne ako dadaizmus aj surrealizmus združoval básnikov i výtvarných umelcov a istým spôsobom naň nadväzoval. Surrealistom však nešlo o akúkoľvek náhodu, ale o náhodu v myslení a predstavách človeka. Podľa nich sa skutočne slobodné myšlienky a predstavy uskutočňujú len v sne. Tak sa sny stávajú pre surrealistov zdrojom a inšpiráciou slobodného umeleckého vyjadrenia.
  Najvýznamnejšími surrealistickými maliarmi boli Max Ernst, Salvador Dalí a Joan [choan] Miró. Kolískou a skutočným domovom surrealistov sa stal Paríž.
Moderná architektúra
V 19. storočí prevládal v architektúre tzv. historizujúci sloh, ktorý napodobňoval historické slohy od románskeho až po klasicizmus. Na konci 19. storočia ovládla na chvíľu Európu secesia, ktorá pripravila cestu novej modernej architektúre. Tá upustila od predchádzajúcej ozdobnosti a vyznačovala sa predovšetkým tým, že kládla dôraz na účelnosť stavieb (funkcionalizmus). Uplatňovala sa pri výstavbe rodinných domov, pri hromadnej bytovej výstavbe i pri výstavbe priemyselných objektov. Využívala klasické stavebné materiály: tehlu, kameň, drevo i nové mate- riály: železobetón, sklo, oceľové konštrukcie. Usilovala sa zladiť krásu a účelnosť. Priekopníkmi modernej architektúry 20. storočia boli francúzsko-švajčiarsky architekt Le Corbusier [l korbüzjé], Nemec L. Mies van der Rohe a Američan
F. Lloyd Wright.












     L. Mies van der Rohe: Vila Tugendhat, Brno, 1930


56

 

Na stope
   „Vezmite si noviny a nožnice. Vyberte si v novinách článok taký dlhý, akú dlhú chcete mať báseň. Vystrihnite článok. Potom vystrihnite z článku slovo
za slovom a nahádžte ich do vrecúška. Zľahka ich pomiešajte. Potom vyťahujte výstrižky jeden po druhom a skladajte ich v takom poradí, v akom ste ich vyberali. Starostlivo slová opíšte. Vznikne báseň, ktorá sa vám bude podobať.“
Tristan Tzara, 1920
 	

Uplatnite svoje skúsenosti
z literatúry a výtvarnej výchovy
1. Pokúste sa o vlastnú dadaistickú báseň podľa návodu Tristana Tzaru.
2. Drobný materiál, ktorý nájdete vo svojom okolí (gombíky, obrázky, textil, drevo), spojte vhodným lepidlom v takom poradí, ako ho nájdete. Vytvoríte dadaistický objekt.

Do slovníčka
vízia – videnie, zjavenie, vidina
pylón – stĺp tvaru zrezaného ihlana, stožiar visiacich mostov
interiér – logicky usporiadaný vnútorný priestor, napr. domu, bytu atď.
dekoratívny – ozdobný, okrasný
avantgarda – vedúca skupina, predvoj, priekopníci

















Marc Chagall, Ja a moja dedina	Piet Mondrian, Štúdia stromu

Mrakodrap Chrysler Building v New Yorku
postavený v 30. rokoch 20. storočia. Mrakodrapy sa objavujú v 30. rokoch ako najväčší úspech techniky v architektúre
a ako doklad jej schopnosti vzdorovať silám gravitácie.







    Alexander Dejneka, Obrancovia Petrohradu (olej, 1928). Avantgardní sovietski umelci hľadali poučenie v svetovej moderne i v domácej tradícii umenia.

„1. Nové stavebné materiály umožňujú vytvárať i nepravidelné tvarovanie stien.
2. Moderné budovy sa projektujú na pylónoch [stĺpoch tvaru zrezaného ihlana], ktoré umožňujú voľný prechod pod stavbou, a rovné strechy umožňujú zriadiť záhradné terasy.
3. Pozdĺžne okná v rade za sebou umožňujú presvetlenie interiérových priestorov.“
Niektoré z princípov modernej architektúry, ako ich charakterizoval Le Corbusier.

Pátrame
1. Zovšeobecnite niektoré princípy modernej architektúry, ako ich charakterizuje Le Corbusier. Pátrajte po ďalších.







Klub Rusakovových závodov v Moskve. Konštruktivizmus bol avantgardným hnutím sovietskych architektov v 20. rokoch
20. storočia. Odmietal dekorativizmus, požadoval racionalizáciu a typizáciu v bytovej výstavbe.

Rozlišujeme, usporadúvame, opakujeme
1. Pokúste sa vysvetliť slová Maxa Ernsta:
„Všetko, čo platilo ako spravodlivé, krásne a pravdivé, sa zrútilo do priepasti hanby
a smiešnosti.“ S akými historickými udalosťami súviseli tieto pesimistické slová?
2. Vysvetlite pojmy dadaizmus, surrealizmus a funkcionalizmus.


57

(II/15)	Medzivojnová Európa
 

„Premena Slovenska v kultúrno-civilizačnej oblasti je jedným z najpozoruhodnejších kusov kultúrnej práce, aké videla povojnová Európa.“
„Putujúci Škót“ – Robert W. Seton-Watson

Skúste si spomenúť
1. Kedy bola založená Matica slovenská a čo bolo jej cieľom?
2. Ako sa volal nórsky spisovateľ, ktorý sa roku 1907 verejne postavil na obranu Slovákov?


Z galérie osobností
Robert William Seton-Watson (známy aj pod menom Scotus Viator, 1879 – 1951)
Britský historik, ktorý sa zaoberal dejinami Slovanov. Pracoval aj ako expert ministerstva zahraničných vecí pre strednú Európu a Balkán.
Intenzívne sa zaujímal o národnostné pomery v Uhorsku a osobitne sa venoval slovenskej otázke.











Paľo Bielik
v hlavnej úlohe filmu Jánošík českého režiséra Martina
Friča, 1935

Kultúrny rozlet Slovenska


Začlenenie Slovenska do česko-slovenského štátu sa výrazne prejavilo najmä v kultúrnom rozvoji Slovenska. Vo februári 1919 bola obnovená činnosť v Uhorsku zlikvidovanej Matice slovenskej. Vznikli ďalšie kultúrne inštitúcie, medzi ktorými mala veľký význam najmä Umelecká beseda slovenská pod vedením architekta Dušana Jurkoviča. Literárnu a umeleckú tvorbu podporovali mnohé časopisy, vo veľkom množstve sa vydávali pôvodné diela slovenskej literatúry i preklady svetových autorov do slovenčiny.
Slovenská výtvarná moderna
Sľubne sa rozvíjalo aj výtvarné umenie. Vychádzalo z domácich zdrojov a tradícií, no zároveň sa úspešne včlenilo do prúdu moderného európskeho umenia. Do- kladom toho boli majstrovské diela Martina Benku či Miloša Alexandra Bazov- ského. Hlavnými predstaviteľmi slovenskej „moderny“ boli najmä Ľudovít Fulla a Mikuláš Galanda. Prostredníctvom bratislavskej Školy umeleckých remesiel, kde pôsobili ako pedagógovia, mali priame kontakty s najvýznamnejšími európsky- mi umelcami. Ich diela boli ocenené na mnohých svetových výstavách.
  Čulý rozmach stavebnej činnosti na Slovensku umožnil uplatniť sa mladej generácii slovenských architektov. Najznámejším z nich bol Fridrich Wein- wurm. Podstatnú časť svojej tvorby venoval bytovej architektúre a kultúre býva- nia vôbec.
Slovenské národné divadlo
Roku 1920 bolo v Bratislave založené Slovenské národné divadlo. Jeden z jeho riaditeľov, český hudobný skladateľ Oskar Nedbal, pozdvihol najmä operu a ope- retu v SND na európsku úroveň. Divadlo malo spočiatku iba českých hercov, no zohralo významnú úlohu pri rozvoji profesionálneho divadelníctva a pri výchove prvej generácie slovenských operných spevákov a hercov (Ján Borodáč, Hana Meličková, Janko Blaho). Roku 1932 vznikla v rámci divadelného súboru slo- venská činohra, ktorá už hrala aj diela slovenských dramatikov.
Slovenský film
Slovensko sa presadilo aj vo filmovej tvorbe. Zásluhou Karola Plicku, milovníka slovenskej ľudovej kultúry, vznikli úspešné dokumentárne slovenské filmy. Jeho najúspešnejší film Zem spieva získal ocenenie aj v zahraničí. V rastúcom počte kín vo všetkých slovenských mestách a väčších obciach sa s veľkým úspechom premietali aj dve verzie slovenských filmov venovaných legendárnej postave Ju- ra Jánošíka. Jedna z nich, režiséra Martina Friča podľa scenára Karola Plicku, v hlavnej úlohe s Paľom Bielikom, sa úspešne prezentovala aj na filmovom festi- vale v Benátkach.





Medaila k oživotvoreniu Matice slovenskej

58

M. Galanda: V krčme, 1927

 
Na stope
   „Slovenský kultúrny stav sa pridržiava idey slovenskej národnej osobitosti a v takejto chce bok po boku, ako rovný s rovným spolupracovať s vrcholnými úsiliami českého kultúrneho prostredia, aby spolu s nimi alebo s ich pomocou dosiahol úroveň svetovosti. Vítame a žiadame pomoc i záujem vyspelejšieho českého kultúrneho prostredia o jednotlivé javy nášho kultúrneho života, ak
k nim českí kultúrni dejatelia pristúpia s rešpektom voči osobitným vlastnostiam slovenskej kultúrnej organizácie. Avšak odporujeme takému pojatiu českej účasti, ktorá naše kultúrne prostredie považuje za perifériu, za provinciu českého kultúrneho centra.“
Slovenský novinár a poslanec Vladimír Clementis, 1936

„Kvety demokracie odvracajú pozornosť od výkvetov opravdivej kultúrnosti.
Denne sa do nás chŕli nestráviteľná spústa kníh, časopisov, brožúr a letákov. V tej papierovej a literárnej pyramíde sa ľud už nevie vyznať. Tento novodobý jačivý kultúrny hluk a hurhaj je hroznou nekultúrou. Mnohí majú zachrípnuté hlasy od prednášania, poučovania a podobnej osvetovej činnosti.“
Časopis Prúdy, 1926


Pátrame
1. Za akých podmienok podľa V. Clementisa môže fungovať spolupráca predstaviteľov slovenskej a českej kultúry?
2. Z akého politického problému vychádza V. Clementis
pri posudzovaní vzťahov medzi slovenskou
a českou kultúrou?
3. Čo pokladá autor príspevku v časopise Prúdy za „hroznú nekultúru“?
4. Do akej miery môže množstvo vydávaných kníh ovplyvniť ich kvalitu?


Plagát divadelnej sezóny SND, 1924

Rádioprijímač









Literárny časopis Elán


Budova Mestského divadla na začiatku
20. storočia, dnes Historická budova SND

Ester Šimerová-Martinčeková:
Prístav v Dioppo, 1931

Bude vás zaujímať
Bratislavské kaviarne mali svojho času významné postavenie a úlohu. Spisovateľské kluby nejestvovali, a tak sa literáti stretávali
v kaviarňach a viechach. V kaviarni Luxor napr. Ján Smrek redigoval Elán (od roku 1939)
a viaceré svoje knihy v nej napísali E. B. Lukáč,
J. Poničan, L. Novomeský. V kútiku Reduty písal M. Urban Živý bič, v Astórii sedával
J. Jesenský a J. Gregor-Tajovský.

Rozlišujeme, usporadúvame, opakujeme
1. Akú úlohu zohrala Matica slovenská v kultúrnom rozvoji Slovenska?
2. Prečo v SND pôsobili spočiatku českí umelci?
3. Vymenujte kultúrne úspechy, ktoré zaznamenali slovenskí umelci.
4. Zhodnoťte, v čom spočíval význam práce
R. W. Setona-Watsona.
5. Posúďte, prečo mnohí ľudia v súčasnosti majú podobný názor ako redaktor časopisu Prúdy v roku 1926.

Z médií
www.webumenia.sk


59

(II/16)	Medzivojnová Európa
 

„Československá republika je malá a neznáma krajina.“
N. Chamberlain

Skúste si spomenúť
1. V ktorom roku sa stal A. Hitler ríšskym kancelárom?
2. Aké boli ciele nemeckej politiky?


Z galérie osobností

Milan Hodža (1878 – 1944)
Pochádzal zo známej národoveckej rodiny. Jeho strýko M. M. Hodža patril medzi významných štúrovcov. Roku 1903 začal vydávať Slovenský denník a neskôr Slovenský týždenník. Na ich stránkach sa Hodža usiloval oslovovať slovenských roľníkov. Roku 1905
ho zvolili za poslanca uhorského snemu. Od roku 1922 zastával významné miesto v agrárnej strane, kde vykonával funkciu podpredsedu celoštátneho výboru. Bol aj
členom niekoľkých vlád, v ktorých pracoval ako minister poľnohospodárstva i školstva. Ako prvý slovenský politik v rokoch 1935 až 1938 bol predsedom československej vlády. Vo funkcii ministerského predsedu sa usiloval riešiť aj národnostnú otázku. Vypracoval koncepciu novej strednej Európy založenej na spolupráci Maďarska, Rakúska, ČSR
a Juhoslávie (Podunajská federácia).
23. septembra 1938 jeho vláda odstúpila
a Hodža emigroval do Francúzska. Od roku 1941 žil v USA, kde aj zomrel.

Mračná nad Československom


Hitlerovo rozhodnutie zlikvidovať Československú republiku
Hitler krátko po nástupe k moci v Nemecku otvorene vyhlásil, že jedným z cieľov jeho politiky je zlikvidovať Československo. Československo sa preto oprávnene cítilo ohrozené.
  Nemecko intenzívne zbrojilo. Porušovalo jednu medzinárodnú zmluvu za dru- hou a priamo či nepriamo sa vyhrážalo vojnou. Na nemeckých požiadavkách a ich sile sa priživovalo aj Maďarsko, ktoré stále snívalo o úplnom alebo čiastoč- nom obnovení „veľkého Uhorska“. Dokonca aj susedný slovanský štát Poľsko prejavoval nároky na časť územia ČSR.
  Nemecko a Maďarsko využívali na vnútorné oslabenie Československa tu- najšie početné nemecké a maďarské obyvateľstvo a predovšetkým ich menšinové politické strany. V Čechách Sudetonemecká a na Slovensku Karpatonemecká strana sa stali politickými nástrojmi nacistického Nemecka, ktoré boli namierené proti jednote a územnej celistvosti ČSR. Podobnú úlohu zohrávala na Slovensku Zjednotená maďarská strana.
ČSR hľadá spojencov
V tejto situácii sa Československo usilovalo proti nemeckému útoku hľadať spojen- cov. Spoliehalo sa najmä na svojich tradičných spojencov, Veľkú Britániu a najmä Francúzsko. S Juhosláviou a Rumunskom malo spojenecké zmluvy, na základe kto- rých vznikla tzv. Malá Dohoda. Roku 1935 uzavrelo Československo tiež spoje- neckú zmluvu so Sovietskym zväzom. Ukazovalo sa ale, že tieto spojenecké zmluvy nie sú v prípade akútneho nebezpečenstva veľmi funkčné. Situácia sa dramaticky zhoršila, keď v marci 1938 nacistické Nemecko obsadilo susedné Rakúsko. V roz- hodujúcej chvíli spojenci ČSR opustili. Veľké rozčarovanie v ČSR spôsobila predo- všetkým zrada západných spojencov Veľkej Británie a Francúzska.
  Napriek tomu sa ohrozená republika pripravovala na obranu. Mala moderne vy- zbrojenú a dobre vycvičenú armádu. Od roku 1934 budovala na svojich hraniciach železobetónové pevnosti. Na Slovensku vzniklo viacero nových tovární, v ktorých sa vyrábali zbrane, munícia a ďalší materiál nevyhnutný na vojenskú obranu štátu.
  Občania celej republiky boli pripravení brániť svoj štát. Svoje odhodlanie brániť republiku preukázali najmä pri všeobecnej mobilizácii v septembri 1938.
Mníchovská dohoda „o nás bez nás“
Odhodlanie občanov brániť štát však nestačilo. Československo ako malá krajina nemalo dosť síl, aby sa samo ubránilo pred agresiou.
  29. septembra 1938 v Mníchove najvyšší predstavitelia Nemecka, Talianska, Francúzska a Anglicka svojvoľne rozhodli o nútenom odovzdaní veľkej časti česko- slovenského územia Nemecku. Boli to pohraničné oblasti, v ktorých žilo prevažne nemecké obyvateľstvo. Francúzsko a Veľká Británia sa nazdávali, že tým uspokoja Hitlerove nároky a vyhnú sa vojne, ktorej sa obávali. Československá vláda sa dik- tátu podriadila a vydala pohraničné územia štátu bez boja. ČSR tak stratila nielen územia, ale aj veľkú časť svojej výzbroje a starostlivo budované pohraničné opev- nenia. V skutočnosti bola vydaná na milosť a nemilosť hitlerovskému Nemecku.













Nedáme sa, plastika symbolizujúca obranu republiky, 1938


Pohraničná vojenská pevnosť v ČSR


60

 
Z galérie osobností














Územné straty československého štátu v dôsledku Mníchovskej dohody. Zdôvodnite, prečo sa na mape, ktorá zobrazuje stav z októbra 1938, nenachádza Rakúsko.

Na stope
   „Aké je to hrozné, čudesné a neuveriteľné, že by sme mali kopať zákopy a skúšať si plynové masky pre spor vo vzdialenej krajine, medzi národmi, o ktorých nič nevieme. Akokoľvek môžeme sympatizovať
s malým národom, ktorý je ohrozovaný veľkým a mocným susedom, nemôžeme zaviazať celé impérium k vojne, jednoducho len pre neho. Pokiaľ budeme musieť bojovať, bude to musieť byť pre väčšie veci, než je táto.“
Úryvok z rozhlasového prejavu N. Chamberlaina, britského ministerského predsedu, 27. 9. 1938




Štefan Osuský (1889 – 1973)
Slovenský diplomat a politik. V čase prvej svetovej vojny sa usiloval o utvorenie česko-
-slovenského štátu. Od roku 1918 pôsobil ako vyslanec vo Veľkej Británii a vo Francúzsku. Zastupoval ČSR na mierových rokovaniach. Po okupácii ČSR roku 1939 odmietol vydať československé vyslanectvo v Paríži do nemeckých rúk. Zapojil sa do protinemeckého odboja. Zároveň si však uvedomoval, že obnovenie československého štátu závisí od vyriešenia rovnoprávneho postavenia Slovákov
v ňom. Preto sa dostal do sporu s E. Benešom, ktorý ho roku 1942 vylúčil z československej vlády v Londýne. V tom istom čase ho
v Slovenskej republike odsúdili v neprítom- nosti na trest smrti. Roku 1942 odišiel do USA. Bol uznávanou autoritou a poradcom amerických prezidentov (Roosevelta
a Trumana) pre otázky strednej Európy. Po skončení vojny sa do vlasti už nevrátil.



23. septembra 1938 vyhlásilo Československo mobilizáciu.



Jimmy Friell – „Gabriel“, Daily Worker, 29. 9. 1938

Pátrame
1. Porovnajte text rozhlasového prejavu N. Chamberlaina s textom komentára karikaturistu
J. Friella.
2. Vypíšte tie časti textu rozhlasového prejavu, ktoré využil karikaturista vo svojom komentári.
3. Čo chcel karikaturista vybranými časťami textu zdôrazniť?
4. Prečo karikaturista nevyužil celý text rozhlasového prejavu N. Chamberlaina vo svojom komentári?
5. Čo symbolizuje lebka ako tvár vojaka, vstupujúceho do dverí s dýkou v zuboch?

Rozlišujeme, usporadúvame, opakujeme
1. Aké opatrenia prijala československá vláda po nástupe A. Hitlera k moci? Prečo podpísala spojeneckú zmluvu so ZSSR?
2. Koho Hitler využíval na vnútorné oslabenie ČSR?
3. Čo sledovalo Anglicko a Francúzsko tým, že prinútilo svojho spojenca ČSR odovzdať Nemecku veľkú časť svojho územia?
4. Akú úlohu zohrali politické strany národnostných menšín v Hitlerovej protičeskoslovenskej politike?


61

(II/17)	Medzivojnová Európa
 

Skúste si spomenúť
Čo bolo podstatou mníchovského diktátu?



Z galérie osobností
Jozef Tiso (1887 – 1947)
Narodil sa vo Veľkej Bytči. Po ukončení gymnázia študoval teológiu na univerzite
vo Viedni. Štúdium ukončil doktorátom roku 1911. Roku 1915 sa stal spirituálom – „duchovným riaditeľom“ – teologického seminára a profe- sorom náboženstva na piaristickom gymnáziu
v Nitre. Od roku 1924 bol farárom v Bánovciach nad Bebravou. V tomto období sa už politicky angažoval v Slovenskej ľudovej strane.
Roku 1925 sa stal poslancom Národného zhromaždenia za HSĽS. Už v novembri 1925 sformuloval program strany známy ako Trnavský manifest. Jeho základnými požiadavkami bola autonómia – samospráva Slovenska. Roku 1926 sa Tiso zaslúžil o vstup HSĽS do koaličnej vlády, v ktorej zastával funkciu ministra zdravotníctva. Vo svojej ďalšej politickej činnosti presadzoval požiadavku slovenskej územnej a národnej autonómie
v rámci ČSR. Jozef Tiso sa stal 7. 10. 1938 predsedom autonómnej slovenskej vlády
a neskôr prezidentom Slovenskej republiky. Za politickú činnosť v rokoch 1938 – 1945 ho Národný súd v Bratislave roku 1947 odsúdil na trest smrti.

Pohľadnica a stuha
z roku 1933 pri príležitosti Pribinových osláv v Nitre

Rozbitie Česko-slovenskej republiky


Autonómia Slovenska
Po Mníchovskom diktáte zavládlo v ČSR veľké sklamanie a depresia. Prezident republiky E. Beneš sa vzdal svojej funkcie a odišiel do cudziny. Novým prezi- dentom sa stal Emil Hácha. V rozpadajúcom sa štáte prestal byť funkčný parla- mentný demokratický systém a k moci sa drali politické sily s totalitnými názormi. Na Slovensku vzala iniciatívu do svojich rúk Hlinkova slovenská ľudová strana (HSĽS). Po rokovaní v Žiline 5. a 6. októbra 1938 vyhlásila slovenskú autonómiu.
Autonómiu akceptovala aj ústredná vláda v Prahe.
  V praxi autonómia znamenala nové postavenie Slovenska v rámci česko-slo- venského štátu. Ústavný zákon o autonómii Slovenska prijal na svojom posled- nom zasadnutí v novembri 1938 aj česko-slovenský parlament. Slovensko dostalo úradný názov Slovenská krajina. Malo svoju vlastnú vládu na čele s Jozefom Ti- som. Československá republika oficiálne zmenila svoj názov na Česko-Slovenská republika (Č-SR).
Viedenská arbitráž
Priamym dôsledkom Mníchovskej dohody bola aj Viedenská arbitráž, v ktorej nemecká a talianska vláda v novembri 1938 rozhodli o odstúpení južného Slo- venska Maďarsku. Slovensko stratilo pätinu svojho územia (s 800-tisíc obyvateľ- mi). Na južnom Slovensku žilo okrem maďarského obyvateľstva tiež vyše štvrť milióna Slovákov. Na zabranom území bola dočasne nastolená vojenská dikta- túra. Pre všetkých obyvateľov priniesla okupácia prudký pokles životnej úrovne a pre slovenských občanov navyše aj tvrdý národnostný útlak. Na okyptení Slo- venska sa podieľalo aj Poľsko. Na Orave a na Spiši si prisvojilo 226 km2 s 4 280 obyvateľmi.
Nástup totality
Autonómne Slovensko však vzniklo a vyvíjalo sa v tieni hrozby ďalšej agresie hit- lerovského Nemecka, ktoré sa pripravovalo na úplné zničenie Česko-Slovenska. Tisova vláda si uvedomovala, že západné štáty mníchovským rozhodnutím pre- pustili stredoeurópske štáty nemeckej záujmovej sfére. Podľa toho uskutočňovala vnútornú aj zahraničnú politiku.
  Vo vnútornej politike sa to prejavovalo zosilnením skupiny radikálnych politi- kov HSĽS na čele s Vojtechom Tukom, Alexandrom Machom a Ferdinandom Ďurčanským. Tí sa nechceli uspokojiť s autonómiou a usilovali sa o vytvorenie sa- mostatného slovenského štátu.
  HSĽS sa vyhlásila za jedinú reprezentantku slovenského národa s právom na neobmedzenú vládu. Pod nátlakom pohltila väčšinu politických strán alebo ich zakázala. Aj voľby do Snemu Slovenskej krajiny v decembri 1938 zorganizovala tak, že sama zostavila jedinú kandidátku a zo 63 poslancov si prisvojila 50 miest. Vytvorila aj vlastné ozbrojené oddiely – Hlinkovu gardu.
  Dochádzalo k porušovaniu základných občianskych práv – slobody tlače, zhro- mažďovania a prejavu, začalo sa prenasledovanie židovského obyvateľstva a tiež všetkých, ktorí prejavili odlišný politický názor, ako mala HSĽS. Svoje počínanie HSĽS pred verejnosťou zdôvodňovala potrebou jednoty slovenského národa, ktorý sa mal takto ubrániť pred vonkajšími i vnútornými nepriateľmi.






Rozbité výklady obchodov židovských spoluobčanov v Bratislave v roku 1938

62

 



Územie Slovenska po Viedenskej arbitráži a poľskej okupácii

Na stope
   „V duchu samourčovacieho práva žiadame okamžité prevzatie výkonnej moci na Slovensku Slovákmi. Víťazstvo samourčovacieho práva znamená pre slovenský národ víťazné zakončenie nášho dlhoročného boja. Týmto sa splnili odveké túžby slovenského národa. V duchu Hlinkovho hesla sme sa zjednotili.“
Z dokumentov, ktoré prijali reprezentanti slovenských politických strán v Žiline 6. októbra 1938.

 P2 „Slováci týmto zjednotením nastupujú správnu cestu pre zaistenie lepšej budúcnosti slovenského národa a Slovenskej krajiny. Vyzývame všetkých Slovákov a Slovenky, aby túto jednotu radostne prijali. Kto sa proti jednotnej vôli slovenského národa postaví, alebo previní, stane sa nepriateľom a zradcom slovenského národa a s tým národ nemilosrdne zúčtuje. Hlinkova slovenská ľudová strana ako Strana slovenskej národnej jednoty stáva sa jedinou reprezentantkou vôle slovenského národa.“
Jozef Tiso v bratislavskom rozhlase, november 1938

Pátrame
1. Zistite, čo žiadajú predstavitelia politických strán na Slovensku.
2. Odhadnite, čo sa stane s tými, ktorí neprijmú podľa J. Tisa požadovanú jednotu.








Vyhlásenie autonómie v Žiline, 1938


Do slovníčka
arbitráž – medzinárodné alebo veľmocenské rozhodovanie a urovnávanie sporov medzi dvoma štátmi


















Vyhlásenie Viedenskej arbitráže číta Joachim von Ribbentrop, minister zahraničných vecí Nemecka, 1938.




















 Pamätná medaila k otvoreniu Snemu
             Slovenskej krajiny. Porovnajte medailu
so znakom na s. 38.

Bude vás zaujímať
Len niekoľko dní predtým, ako Košice obsadili Maďari, premenovali Husitské námestie na Námestie Andreja Hlinku. V Ružomberku zasa odstránili sochu R. W. Setona-Watsona, ešte donedávna uctievaného ako oduševneného zástancu Slovákov, ktorý protestoval proti maďarskému útlaku. Postavil sa však proti rozbitiu a okupácii Česko-Slovenska. Zakázalo sa premietanie sovietskych, niektorých českých a zahraničných filmov pre ich údajnú politickú nevhodnosť. Zatracovanie predchádzajúcich symbolov a vytváranie nových legiend bolo vždy sprievodným znakom politických
a spoločenských premien.

Rozlišujeme, usporadúvame, opakujeme
1. Vymenujte dôsledky Viedenskej arbitráže pre Slovensko.
2. Kedy bola vyhlásená autonómia Slovenska?
3. Charakterizujte politiku HSĽS po vyhlásení autonómie.
4. Prečo mnohí obyvatelia prestali veriť spojencom Česko-slovenskej republiky
a napokon aj v jej dovtedajší politický systém?

63

 
Pohľad späť (II)
1. Vysvetlím dôležité historické pojmy.


2. Rozlíšim pomocou obrysovej mapy, ktorým štátom po roku 1918 pripadli časti bývalého územia Uhorska.



3. Územie bývalého Rakúsko-Uhorska bolo po dlhé stáročia križovatkou rôznych národov a ich kultúr. Rozpoznám jeden problém, ktorý bol spoločný pre všetky štáty vznikajúce
na území bývalého Rakúsko-Uhorska po roku 1918.

4. Navrhnem možný projekt: Pátrame v rodinnej histórii.
a) Vypátram, ako sa národnostná a kultúrna rozmanitosť strednej Európy prejavila v historických osudoch mojej rodiny.
b) Zistím, či sa moji vzdialení alebo blízki príbuzní stali




Rakúsko



Československá republika





Maďarsko

súčasťou dobrovoľného alebo nedobrovoľného pohybu  v priestore Rakúsko-Uhorska alebo v novovzniknutých štátoch na jeho území po roku 1918.

Poľsko	Juhoslávia


64

 
Pohľad späť (II)
5. Pochopím vzťahy medzi dôležitými pojmami pomocou pamäťovej mapy.



nástup totalitného politického systému

boje o Slovensko (do roku 1919)


Ministerstvo s plnou mocou pre správu Slovenska


Viedenská arbitráž	Krajinský úrad




autonómia		 Slovenska

kultúrny rozvoj

SLOVENSKO		 V ČSR
1918 – 1938


demokratický politický systém


hospodárske problémy

všeobecné hlasovacie právo

politické strany


odbory


spolky


dva smery v slovenskej politike
národnostné menšiny

centralisti autonomisti




6. a) Vysvetlím pojem „zlaté dvadsiate roky“.
b) Zdôvodním, prečo sa pri tomto pojme často objavuje otáznik alebo úvodzovky.

7. Vystihnem v základných znakoch boľševickú diktatúru v Rusku a v Sovietskom zväze (ZSSR od roku 1922).

8. Rozpoznám hlavné príčiny nástupu fašizmu v Taliansku a nacizmu v Nemecku.

9. Rozlíšim základné spoločné a rozdielne znaky fašistic- kého a nacistického politického systému.

10. Zakreslím vo svojom zošite do časovej priamky letopočty
a k nim kľúčové historické udalosti zo svetových
a národných dejín.





1918

1919

1920

1921

1922

1923

1924

1925

1926

1927

1928

1929

1930

1931

1932 1933

1934

1935

1936

1937

1938


65

(III/1)	Druhá svetová vojna
 

„Anglicko a Francúzsko si mohli vybrať medzi vojnou a hanbou. Vybrali si hanbu, budú mať vojnu.“

Európa – obeť diktátorov





Skúste si spomenúť

W. Churchill

Agresívne plány diktátorov
Pre diktátorské režimy bolo charakteristické, že po ovládnutí vlastnej krajiny sno-

1. Vysvetlite pojem Svätá ríša rímska nemeckého národa.
2. Ktoré diktatúry vznikli v Európe po prvej svetovej vojne?


Z galérie osobností


Arthur Neville Chamberlain
[čembrlejn] (1869 – 1940)
Britský politik, v rokoch 1937 – 1940 ministerský predseda. Za jeho vlády Veľká Británia zastávala politiku ustupovania nemeckej agresii, prípadne jej usmerňovania tak, aby neškodila britským záujmom. Táto politika, škodlivá pre krajiny strednej a juhovýchodnej Európy, sa nazývala politikou uzmierovania alebo politikou ústupkov (appeasement [epízment]).
Po nemeckom útoku proti Nórsku a Dánsku odstúpil z funkcie. Na jeho miesto nastúpil
W. Churchill [čerčil].




„Uvidíme, koľko nám vydržia medové týždne.“
Americký karikaturista Clifford Berryman
v októbri 1939 takto reaguje na spojeneckú zmluvu s tajným dodatkom medzi nacistickým Nemeckom a Sovietskym zväzom. V ňom sa Hitler a Stalin dohodli, že si rozdelia štáty, ktoré ležia medzi nimi. Vysvetlite myšlienku, ktorou komentuje svoju karikatúru.

66

vali plány na ovládnutie iných krajín. Taliansky diktátor Mussolini vojensky obsa- dil Etiópiu (1936) a Albánsko (1939). Snoval tiež plány na ovládnutie Grécka. Stalin chcel rozšíriť územie Sovietskeho zväzu v Pobaltí, v strednej a juhovýchod- nej Európe. Najrozsiahlejšie agresívne plány mal však Hitler, ktorý túžil urobiť z Nemecka najmocnejšiu krajinu na svete. Preto začal rýchlo zbrojiť, postavil v krátkej dobe početnú a dobre vycvičenú armádu. Porušil tým mierové zmluvy, ale Francúzsko a Veľká Británia mu to tolerovali.
Začiatok Hitlerovej agresie
V marci 1938 si Hitler bez odporu a bez jediného výstrelu pripojil k svojej Tretej ríši Rakúsko. Podľa Hitlerových predstáv mala byť jeho „tretia ríša“ rozsahom ta- ká veľká ako tzv. prvá ríša, čiže stredoveká Svätá ríša rímska nemeckého národa. Do tejto ríše patrili nielen Rakúsko, ale aj Čechy a Morava a časti Poľska, ktoré Nemecko stratilo po prvej svetovej vojne, a niektoré územia na nemeckej západ- nej hranici.
  Preto Hitlerovým ďalším cieľom bola Československá republika. Neuspokojil sa s pripojením pohraničných oblastí, ktoré dostal v Mníchove, ale chcel obsadiť ce- lé Čechy a Moravu a vstúpiť na Pražský hrad. Preto robil nátlak na predstaviteľov HSĽS, aby vyhlásili samostatný slovenský štát. Keby to urobili, záruky, ktoré dali veľmoci zvyšku Česko-Slovenska by už neplatili, pretože Česko-Slovensko by pre- stalo existovať. Hitlerovi sa jeho zámer vydaril. 14. marca 1939 vznikol Slovenský štát a na druhý deň Hitler vpochodoval do Prahy.
  Ďalším cieľom Hitlerovej agresie bolo Poľsko. Západné veľmoci stále Hitlerovi ustupovali, čo jeho agresivitu nielenže nezastavilo, ale naopak, posilnilo ju. Do- hoda Nemecka a ZSSR o neútočení a jej tajný dodatok o rozdelení si území me- dzi sebou bola toho dôkazom. 1. septembra 1939 Nemecko prepadlo Poľsko. Tento akt už západné veľmoci nemohli tolerovať a vypovedali Nemecku vojnu. Začala sa druhá svetová vojna.
Prvá fáza druhej svetovej vojny
V prvej fáze vojny boli útočníkmi Nemecko, Taliansko a Sovietsky zväz. Sovietsky zväz, ktorý mal tajnú spojeneckú zmluvu s Nemeckom, obsadil východnú časť Poľska. Potom vypovedal vojnu Fínsku, ktoré sa dokázalo päť mesiacov brániť, až napokon odstúpilo časť územia Sovietskemu zväzu. V lete roku 1940 Stalin obsa- dil pobaltské štáty, Besarábiu a Severnú Bukovinu, ktoré patrili Rumunsku.
  V tom čase – na jar 1940 – začal Hitler útok smerom na západ. Porazil a obsa- dil Dánsko, Nórsko, Holandsko, Belgicko i Francúzsko. Francúzsko rozdelil na väčšiu časť, ktorú Nemecko okupovalo priamo, a na menšiu južnú časť s fran- cúzskou vládou vo Vichy, ktorú Nemci kontrolovali.
  Neskôr začali leteckú vojnu proti Veľkej Británii. Ani za deväť mesiacov sústav- ného bombardovania sa však Nemecku nepodarilo zlomiť britskú obranu. Preto sa Hitler rozhodol obrátiť sa na východ, proti svojmu spojencovi – Sovietskemu zväzu.







Hitler a Mussolini podávajú „ruku priateľstva“
Chamberlainovi a Daladierovi. David Low, 1939

 

	

Na stope
   „Rozdelenie Československa pod britským a francúzskym tlakom bude znamenať úplnú kapituláciu západných demokracií pred nacistickou hrozbou. Neprinesie Anglicku ani Francúzsku mier, ani bezpečnosť. Naopak, dostane obidve mocnosti do ešte nevýhodnejšej a nebezpečnej situácie... Domnievať sa, že si možno zaistiť bezpečnosť tak, že malý štát hodíme ako korisť vlkom,
je osudová chyba...“
Úryvok z článku W. Churchilla v čase rokovania Chamberlaina s Hitlerom z 21. 9. 1938

Druhá svetová vojna v Európe 1939 – 1945














Pátrame
1. Kto je muž na karikatúre?
2. Čo robí tento muž?
3. Čo symbolizuje skalné bralo nad hlavou muža?
4. Čo sa práve deje s jednou zo skál?
5. Aké to bude mať následky pre muža na karikatúre?
6. Koho symbolizuje muž na karikatúre?

„Čo vlastne jedno Československo pre mňa znamená.“ Karikatúra anglického karikaturistu Davida Lowa
zo septembra 1938




Rozlišujeme, usporadúvame, opakujeme
1. Zovšeobecnite dôsledky politiky ústupkov pre malé európske štáty.
2. Za akých okolností prestalo v roku 1939 existovať Česko-Slovensko?
3. Prečo Sovietsky zväz uzatvoril tajnú spojeneckú zmluvu s nacistickým Nemeckom?
4. Ktoré štáty obsadilo Nemecko do roku 1941?

7. Zovšeobecnite, čo má karikatúra D. Lowa spoločné s myšlienkami W. Churchilla na s. 66 – 67.	(Pomôžte si mapou.)

67

(III/2)	Druhá svetová vojna
 

„Pamätaj, jestvujú zločiny, ktoré nezarastú trávou.“
J. P. Hebel
 	
Skúste si spomenúť
Objasnite, aký priebeh mala prvá fáza druhej svetovej vojny.



Z varšavského geta

Túto fotografiu urobil príslušník SS. Zachytáva starú ženu s deťmi, ktorá ide k plynovým komorám.

Život v okupovanej Európe


Európa pod Hitlerovou kontrolou
Roku 1941 si skoro všetky štáty na európskom kontinente Nemecko pripútalo alebo ich okupovalo. Aj krajiny, ktoré formálne ostávali neutrálne, museli sa do určitej miery podriaďovať nemeckým, hlavne hospodárskym záujmom. Pripúta- nosť k hitlerovskému Nemecku znamenala, že každý štát sa musel podriadiť Ne- mecku. Zahraničná politika, hospodárstvo i politický systém, teda spôsob vlády, sa museli prispôsobiť nemeckému vzoru. Tieto štáty sa zvyknú nazývať aj satelity Nemecka. Takým satelitom bol aj Slovenský štát.
  Budúcnosť satelitov bola neistá. Vlády satelitných štátov si mysleli, že čím budú poslušnejšie voči Hitlerovi, tým lepšie bude ich postavenie v rámci nacistickej Európy. Toto však nemohlo platiť, pretože Hitler mal svoje plány. Poslušnosť si vyžadoval, ale neoceňoval. Veď nacisti považovali ostatné národy Európy za me- nejcenné a sebe, ako údajne nadradenému národu, prisudzovali právo rozhodo- vať o tom, čo sa s nimi má stať.
  V prípade nemeckej porážky museli zasa satelitné štáty rátať s tým, že sa budú musieť zodpovedať za spojenectvo s agresorom.
Nacistický teror
V okupovaných častiach Európy určovali všetky životné podmienky okupanti. Všade boli prítomné nielen vojenské oddiely, ale aj jednotky obávanej tajnej polí- cie – gestapa. Takmer nikto si nemohol byť istý životom. Všetko sa riadilo ne- meckou nacionálno-socialistickou (nacistickou) ideológiou.
  Už pred útokom na Poľsko dal Hitler svojim generálom tajný príkaz, aby vyvo- lávali v Poľsku čo najväčšiu hrôzu a nikoho nešetrili. Útočiace vojská bojovali nie- len proti brániacej sa armáde, ale bombardovali aj miesta, kde neboli posádky. Z lietadiel ostreľovali civilov na úteku, popravovali zajatých vojakov a masovo vraždili civilné obyvateľstvo na územiach, ktorými prechádzal front. Poliaci v svojej obsadenej vlasti stratili akékoľvek práva. Okupanti ich zatvárali do koncentrač- ných táborov, vyvážali do Nemecka na nútené práce, systematicky vyvražďovali inteligenciu, aby urobili z Poliakov nevedomý národ otrokov.
  Podobné metódy používali aj v iných okupovaných štátoch. Nikde však neza- siahol teror také obrovské množstvo ľudí. Taký surový a rozsiahly teror, aký posti- hol Poliakov, rozpútali nacisti už len na sovietskom území po tom, ako roku 1941 napadli ZSSR.
Vyvražďovanie Židov a Rómov
V každom štáte, okupovanom alebo satelitnom, určili nacisti dve skupiny ľudí, ktorých údelom sa mala stať smrť. Roku 1941 nacistické vedenie rozhodlo, že odvšadiaľ majú deportovať Židov do koncentračných táborov. Väčšinu týchto táborov vybudovali na území Poľska. Tu ich nechali zomierať hladom, podvýži- vou, vyčerpávajúcou prácou a najrôznejším týraním. Ba zriadili aj zvláštne tábory smrti určené priamo na to, aby v nich Židov vraždili. Podobný osud stihol aj Ró- mov. Len Dánsko, Bulharsko a Taliansko sa tomuto nariadeniu vzopreli. Hoci aj tam Židov prenasledovali, nevydali ich na smrť. Tá však hrozila aj príslušníkom ostatných národov, etník a sociálnych skupín (sovietski zajatci, homosexuáli, Svedkovia Jehovovi), ak sa otvorene postavili proti nacistickej tyranii alebo nevyhovovali nacistickej ideológii.
Odpor židovského obyvateľstva
Kruté zaobchádzanie so Židmi však nepodlomilo úplne ich silu. Zúčastňovali sa na aktívnom odpore i ozbrojenom boji. Hrdinským činom bolo ich povstanie vo varšavskom gete v roku 1943. Nacistom sa ho podarilo potlačiť až po veľkom bo- ji a nasadení špeciálnych jednotiek. Následne geto zničili. Obyvateľov, ktorí pre- žili, buď postrieľali, alebo poslali do koncentračných táborov.


68

 



Selekcia ľudí po príchode do osvienčimského koncentračného tábora
Na stope
   „Človeka vo vlastnom dome, spravidla v noci, zatkli a odviedli do väzenia. Tam strávil dni, týždne, niekedy aj mesiace či už izolovaný v cele, alebo s inými, desiatimi, dvadsiatimi, niekedy aj tridsiatimi spolutrpiacimi... Jedného dňa, keď sa to práve hodilo úradníkom gestapa, odviedli väzňa na výsluch. Kto mal šťastie, toho nezbili hneď, niekomu sa mohlo pošťastiť, že ho nezbili vôbec.
Pravidlom bolo aspoň výdatné psychické týranie. Židia sa z výsluchu vracali vždy stýraní. Potom iného dňa sa otvorili dvere cely, policajný strážnik strčil človeku do ruky akýsi papier, ktorý bolo treba podpísať. Bol to ,príkaz na ochrannú väzbu‘... A nasledoval transport do koncentračného tábora. Transport mohol trvať dvanásť hodín alebo dvanásť dní. Hlad, smäd, nedostatok priestoru, nedostatok spánku – nebolo si kde ani sadnúť, nieto ešte ľahnúť – raz horúčava, raz zima, to bolo ešte to najmenšie utrpenie. 100, 120, ba až 150 ľudí bolo natlačených do jedného dobytčieho vagóna. Keď sa vlak zastavil, vypadlo
z neho 30 i viac mŕtvych, ktorí sa cestou zadusili.“
Zo spomienok nemeckého politického väzňa v koncentračnom tábore

Pátrame
Na základe spomienok nemeckého politického väzňa opíšte, čo ľudia prežívali v nákladných vagónoch počas deportácií do koncentračných táborov.

Holokaust v číslach
Odhaduje sa,
že pri transportoch zahynulo:	800 000
Zastrelených:	1 300 000
Odhad počtu zavraždených vo vyhladzovacích táboroch:
Osvienčim:	1 000 000 – 1 500 000
Treblinka:	700 000 – 1 000 000
Belzec:	436 000
Sobibór	260 000
Kulmhof:	150 000
Majdanek:	78 000 – 360 000
Chelmno	340 000
Iné koncentračné tábory:	250 000
Odhad celkového počtu
zavraždených:	5 290 000 – 6 000 000

Bude vás zaujímať
Vyvraždenie židovského obyvateľstva v druhej svetovej vojne označujeme aj pojmom holokaust. V starovekom Grécku sa týmto pojmom označovala zápalná obeta. (Holokaustum – celkom zhorieť.) Používa sa aj hebrejský výraz šoa (zničenie, záhuba).

Označenia väzňov
v koncentračných táboroch

Politickí väzni	Rómovia

Židovskí
politickí väzni	Homosexuáli


Emigranti	Svedkovia Jehovovi

Kriminálnici

Do slovníčka
agresor – útočník
neutrálna krajina – krajina, ktorá sa nezapája do vojnového konfliktu a nie je súčasťou vojnového bloku
okupácia – násilné vojenské obsadenie krajiny deportovať – nútene sťahovať, vysťahovať, vyviezť
satelit – (v politickom zmysle) pridružený štát, krajina ovládaná iným silným štátom
selekcia – výber, vyradenie (slabších) väzňov do plynových komôr v koncentračnom tábore




Rozlišujeme, usporadúvame, opakujeme
1. Vystihnite rozdiel medzi satelitným a okupovaným štátom.
2. Opíšte nacistický teror na území Poľska.
3. Prečo väčšina koncentračných táborov bola vybudovaná na území Poľska?
4. Vysvetlite pojmy holokaust a šoa.





Popravení obyvatelia juhoslovanskej dediny

Z médií
Denník Anny Frankovej
www.annefrank.com


69

(III/3)	Druhá svetová vojna
 

„Slovenský snem uzniesol sa na tomto zákone:
§ 1 Slovenská krajina vyhlasuje sa
za samostatný a nezávislý Slovenský štát...“
Zo zákona o samostatnom Slovenskom štáte,
14. 3. 1939
„Slovenská republika je vizitkou, ktorú sme nastavili malým štátom juhovýchodnej Európy
a zvlášť slovanským národom – ako samostatne môže žiť malý štát, ktorý sa dá pod ochranu veľkonemeckej ríše.“
H. Bernard, prvý nemecký vyslanec v Bratislave
 	
Skúste si spomenúť
Aké územné zmeny riešila Viedenská arbitráž?


Z galérie osobností
Karol Sidor (1901 – 1953)
11. 3. 1939 prezident E. Hácha vymenoval Sidora za predsedu slovenskej autonómnej vlády.
Sidor bol už v 20. rokoch členom HSĽS. Už
od študentských čias spolupracoval s A. Hlinkom. V rokoch 1930 – 1939 bol šéfredaktorom denníka Slovák. Roku 1935 ho zvolili za poslanca Národného zhromaždenia a stal sa aj ministrom česko-slovenskej vlády. V rokoch 1939 – 1945 pôsobil ako slovenský vyslanec vo Vatikáne.
Po skončení vojny žil v Taliansku a v Kanade, kde aj zomrel.

Ferdinand Ďurčanský (1906 – 1974)
Právnik a politik. Bol predstaviteľom radikálneho krídla HSĽS, ktoré po 6. októbri 1938 požadova- lo vyhlásenie samostatného slovenského štátu. V tom istom roku nadviazali politici tohto smeru kontakty s predstaviteľmi nacistického Nemecka a rokovali s nimi o rozbití Č-SR. Ďurčanský
bol členom autonómnej vlády a v rokoch
1939 – 1940 ministrom zahraničných vecí a mi- nistrom vnútra Slovenskej republiky. Roku 1940 bol na príkaz Nemcov z tejto funkcie odvolaný. Odvtedy pôsobil ako profesor Právnickej fakulty v Bratislave. Po roku 1945 žil v emigrácii, kde sa usiloval o obnovu Slovenského štátu. V roku 1947 ho Národný súd odsúdil v neprítomnosti na trest smrti.

Vznik nového štátu


14. marca 1939 vznikol v strednej Európe nový štátny útvar – Slovenský štát. Jeho vznik bol súčasťou politiky Nemecka, ktorá smerovala k úplnému rozbitiu Česko-
-slovenskej republiky. Preto Nemecko podporovalo na Slovensku tie sily, ktoré sa usilovali o vytvorenie samostatného štátu.
Hra, ktorú režíroval Hitler
V Nemecku mali záujem na rozbití Česko-Slovenska. Preto pozývali k sebe radi- kálnych slovenských politikov a podnecovali ich k vyhláseniu slovenskej štátnej samostatnosti. Súčasne o tom, že sa Slováci chcú odtrhnúť, informovali ústrednú vládu v Prahe. Tá na podnet Nemecka odvolala 10. marca slovenskú autonómnu vládu na čele s Jozefom Tisom a na Slovensku vyhlásila výnimočný stav. Nemci prostredníctvom agentov a úderných jednotiek vyvolávali na Slovensku nepokoje a povzbudzovali separatistických politikov.
  Od nového predsedu autonómnej vlády Karola Sidora požadovali nemeckí po- litici vyhlásenie slovenského štátu, čo ten odmietol. Preto sa 13. marca obrátili na odvolaného Jozefa Tisa a pozvali ho na rokovanie do Berlína. Na stretnutí Adolf Hitler vyhlásil, že sa rozhodol zlikvidovať Česko-slovenskú republiku a vojensky obsadiť české krajiny. Jozefovi Tisovi oznámil, že buď na Slovensku vyhlási sa- mostatnosť, alebo ho ponechá svojmu osudu. Bola to vyhrážka, že sa Slovensko môže stať obeťou maďarského útoku.
Vyhlásenie Slovenského štátu
Tiso z Berlína požiadal prezidenta E. Háchu, aby zvolal Snem Slovenskej krajiny. Na tomto sneme bol 14. marca 1939 vyhlásený Slovenský štát.
  Hitler, ktorý požadoval „bleskové“ splnenie svojich požiadaviek, sľúbil, že ne- mecká ríša bude nový štát a jeho územnú celistvosť chrániť. Preto slovenskej vlá- de nanútil tzv. ochrannú zmluvu.
Hitlerov satelit
Slovenský štát, ktorý sa podľa ústavy prijatej 21. júla 1939 pomenoval Slovenská republika, patril k najmenším štátom na európskom kontinente. Jeho rozloha bo- la 38 055 km2 a mal 2 655 053 obyvateľov.
  Južné oblasti Slovenska, na ktorých žilo 270-tisíc Slovákov, boli okupované Maďarskom. Slovenské obyvateľstvo tam bolo vystavené bezohľadnému teroru.
  Slovenská republika sa oficiálne hlásila ku kresťanským zásadám a myšlien- kam. V jej politickom živote bolo zapojených veľa kňazov. Predstavitelia štátu sa preto spoliehali na podporu zo strany Vatikánu. No Svätá stolica bola opatrná. S nevôľou hľadela na prílišnú angažovanosť katolíckych duchovných v štáte, kto- rý bol spojencom bezohľadného a protikresťanského nacistického režimu.
  Slovenský štát bol počas celej svojej existencie Hitlerovým satelitom a jeho predstavitelia vynakladali veľké úsilie na to,
aby splnili úlohu „vzorného nemeckého spo- jenca“.











Propagačný leták, 1933


70

 

	

Zasadnutie slovenského snemu 14. marca 1939

Na stope
   „Každý bol za samostatný štát, bolo nadšenie za myšlienku slovenského štátu a toto nadšenie sa prejavilo zaspievaním hymny... Bol to najšťastnejší
deň môjho života, lebo v ten deň sa skončili obavy pred maďarským obsadením. Bol som si istý, že Slovensko je zachránené.“
A. Mach, hlavný veliteľ Hlinkovej gardy a minister vnútra slovenského štátu, o zasadnutí slovenského snemu
14. marca 1939



   „Veľkú časť poslancov som nepoznal, nepoznal som ani zmýšľanie veľkej väčšiny slovenského snemu. Bol som veľmi prekvapený, koľkí z nich zostali po Tisovom referáte zarazení, bezradní, koľkí z nich si kládli otázku, čo robiť, ako odpovedať. Nemal som dojem, že je to zhromaždenie, ktorému Hitlerovo oznámenie prišlo vhod. Predseda snemu M. Sokol sa prejavil ako prívrženec ČSR, lebo mi povedal: ,Ja budem musieť takúto samostatnosť vyhlásiť. Budem rád, keď pri tom neodpadnem.‘“
Zo spomienok poslanca slovenského snemu P. Zaťku na 14. marec 1939


Článok 1
„Nemecká ríša preberá ochranu nad politickou nezávislosťou Slovenského štátu a nad integritou jeho územia.
Článok 2
Na prevedenie ochrany prevzatej nemeckou ríšou má nemecká branná moc právo v pásme, ktoré je na západe ohraničené hranicou Slovenského štátu a na východe všeobecnou čiarou východného okraja Bielych
Karpát a východného okraja pohoria Javorníkov, kedykoľvek zriaďovať vojenské objekty a držať ich obsadené silou, ktorú pokladá za potrebnú... V pásme opísanom v odseku 1 vykonáva vojenské výsostné práva nemecká branná moc...“
Úryvok z nemecko-slovenskej ochrannej zmluvy, 1939

Pátrame
1. Porovnajte články 1 a 2 nemecko-slovenskej ochrannej zmluvy s paragrafom 1 zo zákona o samostatnom Slovenskom štáte na s. 70.
2. Čo podľa vás vyplýva z článkov 1 a 2 ochrannej zmluvy?

Predstavitelia verejného života Slovenského štátu

Pátrame
1. Ako dvaja očití svedkovia spomínajú s odstupom času na ten istý deň?
2. Sú ich svedectvá rovnaké?
3. Zistite, čím sa tieto svedectvá odlišujú.
4. Porozmýšľajte, ktoré okolnosti mohli ovplyvniť rozdielnosť ich spomienok.

Čiapkový odznak Hlinkovej gardy

Bude vás zaujímať
V deň vyhlásenia Slovenského štátu rokoval
A. Hitler s pražskou vládou a prezidentom
E. Háchom. Oznámil im, že 15. marca vstúpia nemecké vojská na územie Čiech a Moravy
a varoval pred ozbrojeným odporom. Nad okupovaným územím vyhlásil tzv. protektorát
– nadvládu Nemecka (Protektorát Čechy a Morava) – a pričlenil ho k ríši.

Rozlišujeme, usporadúvame, opakujeme
1. Porozprávajte, za akých okolností vznikol Slovenský štát.
2. Aké požiadavky predložil Hitler Tisovi počas rokovania v Berlíne?
3. Zistite, v čom sa prejavovala závislosť Slovenského štátu od Nemecka.
4. Aké právo si vyhradzovalo Nemecko
na území Slovenska? (Pomôžte si 2. článkom Zmluvy o ochrannom pomere.)


71

(III/4)	Druhá svetová vojna
 

Skúste si spomenúť
1. Kedy bola vyhlásená autonómia Slovenska?
2. Za akých okolností bol vyhlásený Slovenský štát?

































Jozef Tiso v sprievode F. Ďurčanského blahoželá A. Hitlerovi k 50. narodeninám.

Nový štát na mape Európy


Nový štát susedil s Maďarskom, Nemeckom a do septembra 1939 aj s Poľskom. Slovenskú republiku postupne uznalo 27 štátov. Slovenská republika podpísala viaceré medzištátne dohody a stala sa členom niekoľkých medzinárodných zo- skupení.
Vo vojne za Hitlerove záujmy
V septembri 1939 sa Slovenská republika ako spojenec nemeckej ríše pripojila k vojenskému útoku na Poľsko, ktorým sa začala druhá svetová vojna. Slovensko vtedy získalo späť územia, ktoré Poľsko získalo už v roku 1920, a ďalšie, ktoré okupovalo na jeseň 1938. Na druhej strane si však odrezalo cestu k západným veľmociam – Francúzsku a Anglicku, ktoré z Bratislavy odvolali svojich diploma- tických zástupcov.
  Ešte vážnejšie následky malo vypovedanie vojny Sovietskemu zväzu v júni 1941. Na východnom fronte zahynuli stovky slovenských vojakov a sama vojna spôsobila ďalšiu medzinárodnú izoláciu Slovenskej republiky. Podobné dôsledky malo aj vypovedanie vojny Anglicku a USA v decembri 1941.
  Vojna, ktorú viedol Hitler, bola vojnou za záujmy nacistického Nemecka. Slo- vensko v tejto vojne nemohlo nič získať. V prípade Hitlerovho víťazstva vo vojne by sa Slováci, podľa Hitlera „menejcenný národ“, premenili na jeho otrokov. V prípade Hitlerovej porážky muselo Slovensko znášať osud porazenej krajiny. Z tajných nemeckých dokumentov vyplývalo, že nacisti po víťaznej vojne nerátali s existenciou Slovenského štátu. Časť Slovákov chceli ponemčiť, iných, rasovo nevhodných, násilne vysťahovať.
Medzinárodná izolácia Slovenska
Ako Hitlerov satelit a hlavne pre účasť na vojne ostalo Slovensko medzinárodne izolované. Oficiálne styky sa obmedzovali na Nemecko, jeho satelity a niektoré neutrálne štáty.
  Najintenzívnejšie styky, aj keď z veľkej časti vynútené, mala Slovenská republi- ka s Nemeckom. Samostatnosť štátu bola ohraničená nemeckými mocenskými záujmami, čo sa ukázalo pri obsadzovaní Slovenska nemeckou armádou na je- seň 1944.
  Medzi Slovenskou republikou a Maďarskom boli napäté vzťahy. Znepriate- ľovala ich nedôvera a najmä vzájomné územné požiadavky. Už niekoľko dní po vzniku štátu napadla maďarská armáda Slovensko. Bola to vojna, ktorá vošla do dejín pod názvom „malá vojna“. Po jej skončení muselo Slovensko odstúpiť Ma- ďarsku na východe štátu územie so 70 000 obyvateľmi, so slovenskými a rusín- skymi dedinami.
  Slovensko chcelo získať späť svoje územie, ktoré stratilo v rokoch 1938 a 1939. Maďarsko zasa žiadalo na úkor Slovenska ďalšie územia. Napriek tomu udržiavali hospodárske kontakty. Obidva štáty sa so svojimi sťažnosťami obracali na nemeckú vládu, ktorá obom stranám dávala prázdne sľuby. Ich splnenie však podmieňovala víťazným skončením vojny, k čomu mali prispievať Maďarsko i Slovensko.


Hlavný veliteľ Hlinkovej gardy (HG) A. Mach skladá prísahu do rúk prezidenta.










Mince nového štátu

72

 

	

Slovenskí vojaci na východnom fronte

Na stope
   „Dnes sa rúca pod mocnými údermi nemeckej armády, po boku ktorej stojí aktívne aj slovenská armáda, starý svet. V tejto vojne nejde o vydobýjanie
nových území, ale o zrútenie zlých starých svetov. Slovenskí vojaci si vydobýjajú v tejto vojne meno hrdinských bojovníkov.“
G. Medrický, generálny tajomník HSĽS a minister hospodárstva, 1942

 P2 „Dozvedeli sme sa, že si bol zvolený za prezidenta Slovenskej republiky a že si tento úrad už aj slávnostne začal. Za túto správu vzdávame Ti vďaku
a prosíme od Boha, aby Tvojmu národu, nám zaiste veľmi milému, opravdivého blahobytu a šťastia, ktoré katolíckym náboženstvom sa vzmáha a upevňuje, dobrotivo udeliť ráčil.“
Z listu pápeža Pia XII. adresovanému prezidentovi J. Tisovi, 5. 12. 1939

 P3 „Svätá stolica so živou bolesťou sa dozvedela, že aj na Slovensku, ktorého takmer celé obyvateľstvo sa teší najkrajšej katolíckej tradícii, bolo vyhlásené
9. septembra 1941 vládne nariadenie, ktoré ustanovuje podrobné zákonodarstvo rasové, obsahujúce rozličné opatrenia, ktoré sú v zrejmej protive so zásadami katolíckymi.“
Z diplomatickej nóty Vatikánu adresovanej slovenskej vláde, 17. 11. 1941

Pátrame
1. Pouvažujte, čo mal na mysli
G. Medrický, keď hovorí, že „v tejto vojne nejde
o vydobýjanie nových území, ale o zrútenie zlých starých svetov.“
2. Zistite, na čo reagoval Vatikán v diplomatickej nóte.

Ferdinand Čatloš (1895 – 1972)
Generál slovenskej armády, v rokoch 1939 – 1944 minister obrany Slovenskej republiky.


Prezident Tiso zapaľuje táborovú vatru.




Do slovníčka
diplomatická nóta – diplomatické úradné oznámenie, vyhlásenie vlády adresované vláde iného štátu

Bude vás zaujímať
24. 6. 1941 vstúpilo do vojny proti ZSSR vyše 50 000 slovenských vojakov. Mali dopĺňať nemeckú armádu na južnom krídle frontu.
Po auguste 1941 zostalo na východnom fronte len 16 000 slovenských vojakov. Viacerí z nich prešli na sovietsku stranu alebo k partizánom (napr. kapitán Ján Nálepka). Koncom roku 1943 prešlo 2 000 slovenských vojakov pri Melitopole na stranu sovietskej armády alebo ich zajali.
Neskôr vytvorili jadro 2. československej paradesantnej brigády v ZSSR, ktorá sa v októbri 1944 zapojila do SNP.











Protiboľševický plagát


Prezident J. Tiso, predseda slovenského snemu Martin Sokol a hlavný veliteľ Hlinkovej mládeže Alojz Macek
v Bratislave

Rozlišujeme, usporadúvame, opakujeme
1. Prečo Anglicko a Francúzsko odvolali svojich diplomatov z Bratislavy?
2. Prečo sa Slovensko dostalo od roku 1939 do medzinárodnej izolácie?
3. Charakterizujte vzťah medzi Slovenskou republikou a Nemeckom.
4. Aké boli vzťahy medzi Slovenskou republikou a Maďarskom?
5. Uveďte dôsledky „malej vojny“ pre Slovensko.


73

(III/5)	Druhá svetová vojna
Život v Slovenskom štáte

Slovenské hospodárstvo
Dva a pol milióna občanov Slovenského štátu nežilo len vysokou politikou. Ľudí viac ako politika zaujímali každodenné starosti a radosti.
  Hospodárstvo Slovenska bolo podriadené vojnovému stavu. Nemecko sa zmoc- nilo podnikov, ktoré ovládal český kapitál. Priemyselná i poľnohospodárska výroba bola zameraná na uspokojovanie rastúcich požiadaviek „molocha vojny“. Sloven- ské továrne vyrábali zbrane, dôležité súčiastky na ich výrobu a rozmanitý materiál pre potreby armády. Hlavným odberateľom bolo Nemecko, ktoré určovalo, čo sa má na Slovensku prednostne vyrábať. Nemecká ríša plne zaujatá vojnou však už nemala čím platiť a Slovensku ostávala stále väčším dlžníkom. Tento dlh nebol nikdy splatený, čo vážne poškodilo slovenské hospodárstvo.
  Rastúce požiadavky vojny spôsobili, že sa na Slovensku vybudovalo veľa nových priemyselných podnikov, železníc a ciest.
Sociálne pomery
Nové priemyselné podniky a budovanie nových ciest spôsobili, že sa postupne odstránila nezamestnanosť, ktorá bola už od čias hospodárskej krízy začiatkom
30. rokov postrachom robotníkov. Asi 40 000 robotníkov odchádzalo ročne do Nemecka na trvalé alebo sezónne práce.
  Ani slovenskí roľníci nemali problémy s predajom svojich výrobkov na domá- com či zahraničnom trhu. Vojnová Európa bola vyhladovaná.
   Predtým nevídané možnosti sa otvorili pre úradníkov a príslušníkov inteligen- cie, ktorí v samostatnom štáte našli lepšie uplatnenie. Hospodársky sa vzmáhali aj remeselníci a obchodníci. Z nich sa vytvorila aj skupina vojnových zbohatlíkov
– „ziskožravcov“, ktorí ťažili z vojnovej konjunktúry. Viacerí zbohatli z tzv. arizácie, čiže z prebratia podnikov, obchodov a domov, ktoré predtým vlastnili židovskí občania.
  Pomerne dobrá hospodárska situácia umožnila niektoré sociálne opatrenia: rodinné prídavky na deti, rôzne drahotné prídavky, úpravy miezd a dôchodkov. Pre najchudobnejších obyvateľov sa každoročne organizovala tzv. zimná pomoc.
Kultúra v tieni totality
Totalitná moc sa usilovala ovládnuť kultúrnu oblasť. Dôraz sa kládol na všetko ná- rodné, vytvárali sa národné mýty. HSĽS rozvinula veľkú propagandu, aby ovlád- la myslenie ľudí. Nový štát si vyžadoval budovanie nových vzdelávacích, vedeckých a kultúrnych inštitúcií. V tomto procese vznikli nové vysoké i stredné školy, Slovenská akadémia vied a umení, nové profesionálne divadlá, ročne vychá- dzali stovky kníh.
  Predstavitelia kultúrneho života sa usilovali o nezávislosť od totalitného systé- mu, ktorému sa nepodarilo celkom ich „zjednotiť“ a usmerniť, aby mu bezvý- hradne slúžili. Vyšli tak viaceré hodnotné literárne diela, hrali sa dobré divadelné predstavenia a aj slovenská veda dosiahla niektoré úspechy, hlavne v oblasti jazy- kovedy, literárnej vedy a archeológie.
  Napriek zúriacej vojne pulzoval na Slovensku aj športový život. Konali sa tu pravidelné domáce súťaže najrôznejších športov. Problémom bolo, že medziná- rodný športový styk ostal obmedzený na Nemecko a jeho satelity. Najčastejšími športovými partnermi boli športovci z Chorvátska, ktoré bolo tiež vojnovým ne- meckým satelitom.


74

 
Krompašské závody na meď
Na stope
   „Dnes musíme pracovať ešte zvýšenou mierou, vydať zo seba všetko, aby sme ešte lepšie zaistili našu slobodu a naše postavenie v novej Európe a aby budúcnosť nášho národa bola šťastná a požehnaná.“
Gejza Medrický, minister hospodárstva slovenskej vlády, 1942
„Často počúvame slová sebachvály o našej hospodárskej zdatnosti.
Dovoľujem si tvrdiť, že to boli slová predčasné. Rok skúšok prichádza len teraz.“
Poslanec Vladimír Moravčík na sneme v decembri 1943


Pátrame
1. Čím sa odlišujú tvrdenia dvoch politikov o hospodárstve?
2. Zistite súčasný stav závodu v Krompachoch.
3. Zistite, ktoré úseky železníc sa vybudovali počas Slovenského štátu. Zdôvodnite prečo.





















Slovenskí futbaloví reprezentanti nastupujú na Tehelnom poli v Bratislave na zápas s Nemeckom,
15. 9. 1940. Slovensko – Nemecko 0 : 1. Zápas sledovalo 10 000 divákov.

75

(III/6)	Druhá svetová vojna
 

„... slovenský národ účastní sa na štátnej moci prostredníctvom Hlinkovej slovenskej ľudovej strany...“

Aký bol Slovenský štát?



§ 58 ústavy z 21. 7. 1939
 	
Skúste si spomenúť
Charakterizujte hospodárske, sociálne
a kultúrne pomery na Slovensku po roku 1939.


Z galérie osobností

Vojtech Tuka (1880 – 1946)
Slovenský politik a právnik. Po zvolení
J. Tisa za prezidenta sa stal predsedom vlády a neskôr aj ministrom zahraničných vecí. Bol predstaviteľom radikálneho fašistického smeru v HSĽS, ktorý sa usiloval zaviesť na Slovensku presnú kópiu politického systému, aký bol
v Nemecku. V roku 1946 ho Národný súd odsúdil za kolaboráciu s Nemeckom a iné zločiny na trest smrti.
Alexander Mach (1902 – 1980)
Popri Tukovi bol ďalším politikom, ktorý presadzoval úzku spoluprácu s nacistickým Nemeckom. Roku 1940 sa stal ministrom vnútra a zároveň vykonával aj funkciu veliteľa Hlinkovej gardy. V roku 1947 bol odsúdený Národným súdom na 30 rokov väzenia.

Slovenská republika bola samostatným štátom, ktorý však nemohol a nesmel cel- kom rozhodovať o svojom osude. Nacistické Nemecko kontrolovalo slovenskú politiku prostredníctvom svojho vyslanca i tzv. beráterov – poradcov pracujúcich na všetkých ministerstvách a v centrálnych úradoch. Rozhodujúce slovo Nemec- ka sa prejavovalo najmä v zahraničnej politike.
Politický systém v Slovenskom štáte
V Slovenskom štáte bol nastolený totalitný politický systém. Skutočnú moc ma- la v rukách HSĽS, ktorá si svoje vedúce postavenie v štáte i v spoločnosti dala potvrdiť v ústave i v ďalších zákonoch. Slovensko tak po prvýkrát v svojich mo- derných dejinách zažilo diktatúru jednej politickej strany. Malo to za následok obmedzovanie a porušovanie občianskych a ľudských práv obyvateľov Slo- venska.
  Vládu jednej strany, t. j. HSĽS, nazývali „deravou totalitou“, lebo bola miernej- šia a neprejavovala sa brutálnymi formami prenasledovania protivníkov.
  Nie všetci obyvatelia štátu sa stotožnili s vládnucim režimom, s jeho závislosťou od Nemecka a jeho antidemokratickým charakterom. Stále početnejšie opozičné sily hľadeli s nádejou na činnosť slovenských a českých predstaviteľov v zahraničí, ktorí spolupracovali so štátmi protihitlerovskej koalície.
Dve krídla v HSĽS
HSĽS nebola vnútorne jednotná. Prebiehal v nej ostrý zápas medzi dvoma krídlami. Na jednej strane bolo konzervatívne umiernené krídlo na čele s prezi- dentom a predsedom HSĽS Jozefom Tisom, ktoré sa usilovalo o istý stupeň nezávislosti od Nemecka. Na druhej strane radikálno-fašistické krídlo na čele s Vojtechom Tukom (predsedom vlády a ministrom zahraničia) a Alexandrom Machom (ministrom vnútra a veliteľom Hlinkových gárd) chcelo zaviesť na Slo- vensku ideológiu a prax nacionálneho socializmu – podľa vzoru nacistického Nemecka. Obe súperiace krídla boli stúpencami spojenectva s Nemeckom. Nemeckí politici síce podporovali radikálov, no zároveň si uvedomovali, že umiernené krídlo má oveľa väčšiu dôveru u slovenského obyvateľstva. Vedelo zabezpečiť v krajine pokoj, ktorý nacisti vyžadovali od svojich satelitov počas trvania vojny.
Prenasledovanie Židov
Obmedzovanie občianskych a ľudských práv sa najvýraznejšie prejavilo pri tzv. riešení židovskej otázky. Židov postupne zbavovali nielen majetku, ale aj základ- ných politických, občianskych a nakoniec i ľudských práv. Podľa vládneho naria- denia z roku 1941, tzv. židovského kódexu, boli vylúčení zo škôl, zamestnania, vysťahovaní z bytov. Sústreďovali ich do početných pracovných táborov a museli nosiť verejné potupné označenie – žltú šesťcípu hviezdu.
  Roku 1942 slovenská vláda násilne vysťahovala do „táborov smrti“ 58 000 tunajších Židov. Ďalších 13 000 týchto občanov bolo vysťahovaných po okupácii Slovenska Nemcami na jeseň 1944. Ani sympatie a pomoc časti obyvateľstva židovským občanom
nezmenili dosah neľud- ských protižidovských opatrení vlády. Prena- sledované z rasových dôvodov bolo aj róm- ske obyvateľstvo.


76

 
Na stope
   „Strana musí byť na čele, musí byť organizátorom celého verejno-spolo- čenského života. Strana je národ a národ je Strana. Národ cez Stranu hovorí.
Strana namiesto národa rozmýšľa. Čo národu škodí, to strana zakazuje a biľaguje. Strana sa nikdy nepomýli, keď vždy a jedine bude mať záujem národa pred očami.“
J. Tiso, predseda vládnucej HSĽS

P2 „Nás neobalamútia hlúpou frázou, že Žid je tiež človek. Židia sú zástupcami
a agentmi diablov. Žid nie je výtvor Boží, ale diabolský, a preto Žid nie je človek, len ako človek vyzerá. Ten, kto Židov akýmkoľvek spôsobom podporuje alebo chráni – toho trest Boží neminie.“
Z letáka Hlinkovej gardy v roku 1940


   „Každý gardista označí vo svojom okolí dvoch až troch ľudí, všetkých nepriateľov štátu, aby sme ich mohli odstrániť.“
A. Mach, minister vnútra a veliteľ Hlinkovej gardy


„Veľkej časti židovstva na Slovensku hrozí deportácia do cudzej krajiny.
Takáto deportácia vo vojne znamená záhubu. V tejto poslednej osudovej hodine apelujeme na Vaše kresťanské a ľudské svedomie, obraciame sa na Vás so zúfalou prosbou: uplatnite svoj vplyv a zamedzujte takýto spôsob záhuby ľudí.“
Z listu rabínov prezidentovi republiky v marci 1942

Pátrame
1. Charakterizujte na základe úryvku z Tisovho prejavu politický systém Slovenskej republiky.
2. Zaujmite svoj postoj k spôsobu vyjadrovania sa k židovským spoluobčanom v letáku Hlinkovej gardy.
3. Zistite, o čo žiadali rabíni (židovskí kňazi) prezidenta J. Tisa.
4. Porovnajte fotografie z hier detí Hlinkovej mládeže s fotografiami na strane 39.






Pracovný tábor v Novákoch, 1943

Bude vás zaujímať
Dôkazom „deravej totality“ režimu bol aj fakt, že v Slovenskom štáte do septembra 1944 nebol vykonaný jediný rozsudok smrti, čo bolo vo fašistických satelitných štátoch v období druhej svetovej vojny ojedinelou výnimkou.

Pátrame
Ktorá skupina obyvateľstva Slovenskej republiky tvorila výnimku „deravej totality“?

Rozlišujeme, usporadúvame, opakujeme
1. Zovšeobecnite politický systém Slovenskej republiky.
2. Rozlíšte politické zoskupenia, ktoré existovali vo vnútri vládnucej HSĽS.
3. Identifikujte ciele politiky týchto zoskupení.
4. Kedy a kam boli Židia zo Slovenska násilne deportovaní a aký bol ich osud?

Z médií
Rudolf Jašík: Námestie svätej Alžbety Obchod na korze (film)
Miluj blížneho svojho (dokument)


77

(III/7)	Druhá svetová vojna
 

Skúste si spomenúť
S akou taktikou vstupovalo Nemecko do vojny roku 1914?



Z galérie osobností
Franklin Delano Roosevelt (1882 – 1945)
Narodil sa v Hyde Parku v štáte New York.
Vyštudoval právnickú fakultu na Harvarde
a na Kolumbijskej univerzite. Pred prvou sveto- vou vojnou podporoval kandidatúru prezidenta
W. Wilsona. Krátko po vojne však ochorel na detskú obrnu, ktorej následky mu zostali na celý život. Roku 1932, keď bola aj v USA ťažká hospodárska kríza, zvíťazil v prezident- ských voľbách. Hoci americkí novinári boli veľmi chtiví senzácií a vedeli byť krajne
zlomyseľní, nikdy neuverejnili fotografie, ktoré by zdôrazňovali Rooseveltov hendikep – chôdzu o barlách. Niekedy sa mu stalo, že takmer spadol, keď vystupoval z auta, ale novinári sa tvárili, akoby to nevideli. Bol to najúspešnejší prezident Spojených štátov, o čom svedčí skutočnosť, že ho štyri razy za sebou
zvolili do tejto funkcie. Zomrel tri týždne pred kapituláciou Nemecka.

Winston Churchill (1874 – 1965)
Britský politik, v rokoch 1940 – 1945, 1951 – 1955 predseda vlády. Odmietal politiku ústupkov Chamberlainovej vlády. Naopak, vyhlásil, že cieľom anglickej politiky je zničenie fašizmu.
V svojom prvom prejave po nástupe do funkcie premiéra roku 1940 povedal, že môže ponúknuť svojmu národu len krv, slzy a pot. Roku
1941 spolu s americkým prezidentom F. D. Rooseveltom sformuloval tzv. Atlantickú chartu, v ktorej vyjadrili odhodlanie zničiť fašizmus, obnoviť zvrchované právo národov, nastoliť mier a usilovať sa o lepšiu hospodársku spoluprácu. Na základe tohto programu sa postupne vytvorila protihitlerovská koalícia, ktorú tvorili USA, Veľká Británia a ZSSR . Bol jedným
z najvýznamnejších politikov 20. storočia. Jeho známy prejav vo Fultone roku 1946 ešte v atmosfére povojnovej eufórie sa stal symbolickým začiatkom odporu proti sovietskej expanzii a otvoril obdobie studenej vojny.
Churchill bol činný aj literárne. Za jeho Pamäti mu roku 1953 udelili Nobelovu cenu
za literatúru.

Veľmoci proti Hitlerovi


Prepadnutie Sovietskeho zväzu
Po ovládnutí západnej kontinentálnej Európy a balkánskych krajín na jar 1941 napadli Nemci v júni 1941 Sovietsky zväz. Z agresora, ktorý v septembri 1939 napadol Poľsko a následne Fínsko, sa tak stala obeť nemeckého útoku. Podľa Hitlerových plánov to mala byť blesková vojna ako proti Poľsku a západnej Euró- pe. Červená armáda, ako sa nazývali vojaci ZSSR, spočiatku naozaj bezhlavo ustupovala, lebo nebola vôbec vycvičená na obranu. Jej stratégia smerovala k preneseniu bojov na územie nepriateľa. Stalin sa totiž spoliehal na zmluvu o ne- útočení, ktorú uzavrel s Hitlerom roku 1939. Navyše, on sám oslabil vlastnú armádu. Teror, zatváranie a masové vraždy, ktoré rozpútal proti jednotlivcom a celým sociálnym vrstvám obyvateľstva, zasiahli aj armádu. Vinou Stalina strati- la armáda veľký počet maršalov, generálov i veliteľov armádnych zborov.
Zastavenie agresora a obrat vo vojne
Takmer štyri mesiace sovietske vojská ustupovali. Potom sa im však podarilo odraziť nemecký útok na Moskvu. To bol prvý signál, že na východnom fronte Hitlerov plán bleskovej vojny stroskotal. Na iných úsekoch frontu však nemecké vojská ešte postupovali. K celkovému obratu došlo až v januári roku 1943 v bitke pri Stalingrade (dnešný Volgograd). Tam sa podarilo Červenej armáde obkľú- čiť 300 000 nemeckých vojakov, ktorí napokon po dvoch mesiacoch boja a már- neho čakania na posily kapitulovali. Od tej chvíle už nemecké vojská na území ZSSR systematicky ustupovali.
Vojna v Afrike a v Ázii
Vojna sa však neodohrávala len v Európe. Už od roku 1940 bojovala Veľká Bri- tánia v Afrike proti Taliansku, ktoré sa chcelo zmocniť britských kolónií a ovlád- nuť Egypt. Keď Taliani začali beznádejne prehrávať, poslal im Hitler na pomoc tankovú armádu na čele s generálom Rommelom. Spočiatku sa Rommelovi dari- lo, ale napokon ho britské vojská porazili v bitke pri El Alameine v Egypte. Od- vtedy sa začal ústup talianskych a nemeckých útočníkov v Afrike.
  Japonsko sa už od 30. rokov usilovalo ovládnuť Áziu. Počas roku 1940 po- stupne okupovalo celú juhovýchodnú Áziu. Japonci viedli vojnu pod heslom oslobodenia Ázie spod kolonializmu, ale ich okupačná armáda nastolila všade oveľa tvrdší a brutálnejší útlak.
  Prekážkou japonskej rozpínavosti boli Spojené štáty americké, ktoré mali v Ázii hospodárske záujmy a na niektorých tichomorských ostrovoch vojenské zá- kladne. Preto 7. decembra 1941 japonské letectvo zaútočilo na hlavnú základňu americkej tichomorskej flotily v Pearl Harbor na Havajských ostrovoch. Európski spojenci Japonska – Nemecko a Taliansko – vypovedali vzápätí vojnu USA.
  Odvtedy stálo proti sebe na svetovom bojisku šesť veľmocí: Nemecko, Talian- sko a Japonsko na jednej strane a Veľká Británia, USA a ZSSR na druhej strane. Veľká trojka: prezident USA Roosevelt, britský premiér W. Churchill a sovietsky diktátor Stalin sa dohodli, že ich hlavným cieľom je poraziť nacistické Nemecko na jeho vlastnom území a prinútiť ho k bezpodmienečnej kapitulácii. To zname-
ná bojovať proti nemu do- vtedy, kým sa nevzdá bez akýchkoľvek podmienok.






Americký a taliansky plagát. Obidva reagujú na leteckú bitku o Anglicko a bombardovanie Londýna, obidva z roku 1940. Porovnajte ich.


78

 
Taktika spálenej zeme. Čo bolo jej cieľom? Pomôžte si fotografiou.







Pouličné boje v Stalingrade, 1943

Na stope
   „Zlý deň. Náš prápor nemal šťastie. Ráno zabili ruské delá 24 ľudí a 50 zranili. Rusi sa bijú so zúfalstvom divej zveri a nevzdávajú sa. Nechávajú nás priblížiť sa a potom na nás spustia spŕšku granátov. Včera zabili nadporučíka Krausa. Rota je bez veliteľa (13. 9. 1942).
Zlomili sme odpor Rusov v sklade obilia. Vnútri sme našli 40 mŕtvol ruských vojakov. Polovica z nich mala oblečené námornícke uniformy. Sú to morskí diabli... (22. 9. 1942).
Všetkých nás mučí hlad. Pochúťkou sú pre nás zmrznuté zemiaky, ale nie je ľahké dostať ich zo zamrznutej zeme, navyše pod paľbou ruských guliek... (14. 12. 1942).
Zjedli sme všetky kone. Som pripravený jesť aj mačaciu masť. Hovorí sa, že nie je zlá. Vojaci sa podobajú mŕtvolám alebo bláznom. Ich myseľ opantalo jediné
– nasýtiť sa. Už sa ani nezakopávajú pred ruskými delovými granátmi. Nevládzeme chodiť, ani ležať. Dočerta s touto vojnou! (28. 12. 1942).“
Z denníka Wilhelma Hoffmanna, Stalingrad, 1942

Pátrame
1. Zistite, ako priebeh bojov ovplyvňoval zápisky v denníku W. Hoffmanna.








Útok na Pearl Harbor, december 1941




Stalingrad v ruinách

Do slovníčka
flotila – menší oddiel vojenského loďstva operujúci v pobrežných vodách












Veľká trojka zviaže a zaškrtí nepriateľa, propagandistický plagát, Kukryniksi, 1942

Rozlišujeme, usporadúvame, opakujeme
1. Prečo sa nemeckej armáde do začiatku júla 1942 podarilo preniknúť na sovietske územie do hĺbky 600 km?
2. Kedy sa prvýkrát podarilo zastaviť postup nemeckej armády?
3. Uveďte príčiny vstupu USA do vojny.
4. Rozhodnite, ktorý medzník vo vojne považujete za zásadný. Zdôvodnite prečo.
5. Zdôvodnite, prečo sa bitka pri Stalingrade nazýva aj „Verdun“ druhej svetovej vojny.


79

(III/8)	Druhá svetová vojna
 

„Neboli sme proti Slovenskému štátu ako svojprávnej domovine slovenského národa. Dostávali sme sa s ním do sporov, dokonca ozbrojených sporov, pretože nebol svojprávny, bol od prvopočiatku výplodom nacistickej špekulácie a tomuto svojmu pôvodu chcel byť poplatný až do konca. Boli sme teda proti Slovenskému štátu, aký bol, a nie preto, že bol.“
Ladislav Novomeský

Skúste si spomenúť
1. V ktorých európskych krajinách vznikali partizánske oddiely už roku 1941?
2. Prečo Československá republika podpísala roku 1935 spojeneckú zmluvu so ZSSR?


Z galérie osobností

Ján Golian (1906 – 1945)
Brigádny generál a veliteľ Vojenského ústredia.
29. 8. 1944 vydal rozkaz na boj slovenskej armády proti nemeckým jednotkám. Padol
do nemeckého zajatia. Zahynul v koncentračnom tábore.

Rudolf Viest (1890 – 1945)
Armádny generál, veliteľ 1. čs. armády na Slovensku. Spolu s Golianom ho zatkla nemecká jednotka. Zahynul v koncentračnom tábore.

Slovenské národné povstanie


Od samého začiatku existencie Slovenského štátu existoval odpor k jeho režimu a k spojenectvu s Nemeckom. V krajine sa začal organizovať odboj. Pod vplyvom udalostí na fronte odboj dostával konkrétnu podobu.
Formovanie odboja
Demokratický občiansky odboj sledoval obnovenie Československej republiky. Predstavitelia komunistického odboja sa spočiatku neorientovali na obnovenie ČSR. Chceli vytvoriť „sovietske Slovensko“, ktoré sa malo stať súčasťou Soviet- skeho zväzu.
  Až potom, keď prezident Beneš, ako predstaviteľ československej vlády v zahra- ničí, podpísal v decembri 1943 spojeneckú zmluvu so Sovietskym zväzom, začali sa aj komunisti orientovať na obnovenie ČSR. To bola cesta k zjednoteniu odbo- ja a k vytvoreniu Slovenskej národnej rady (SNR).
  Súčasne už od roku 1942 sa začali na Slovensku tvoriť prvé ozbrojené parti- zánske skupiny, ktoré však boli spočiatku rýchlo zlikvidované.
Plán povstania
SNR v decembri 1943 prijala svoj program Vianočnú dohodu. V nej vyhlásila, že cieľom odboja na Slovensku je obnovenie demokratického Československa, v kto- rom bude uznaná samobytnosť slovenského národa a jeho rovnoprávne postavenie s českým národom. Vianočná dohoda požadovala odstránenie antidemokratických zákonov a totalitných praktík používaných v režime Slovenského štátu. Tieto ciele chcela SNR dosiahnuť prostredníctvom ozbrojeného povstania.
  Hlavnou ozbrojenou silou v povstaní mali byť vojaci bojujúci v armáde Slovenské- ho štátu, ktorí vo vhodnom okamihu mali obrátiť zbrane proti Nemecku. V armáde pripravovalo povstanie Vojenské ústredie, ktoré vzniklo na jar 1944 a spolupra- covalo so SNR. V povstaní sa rátalo aj s partizánskymi oddielmi.

Proti nemeckej okupácii so zbraňou v ruke
Ozbrojené povstanie na Slovensku sa začalo 29. augusta 1944, keď slovenské územie začali obsadzovať nemecké vojenské a policajné jednotky. V Povstaní proti nemeckým okupantom bojovala asi 60-tisícová slovenská armáda a oko- lo 18 000 partizánov.
  Povstanie zachvátilo dve tretiny vtedajšieho územia Slovenskej republiky a bez pomoci civilného obyvateľstva by nebolo možné. Centrom Povstania bola Ban- ská Bystrica, kde sídlila aj Slovenská národná rada. SNR vyhlásila obnovenie Československej republiky a uznala prezidentskú funkciu E. Beneša v zahraničí. Požadovala ale uznanie samobytnosti slovenského národa a jeho rovnoprávnosti v obnovenom československom štáte.
  Po dvojmesačných bojoch povstaleckí bojovníci podľahli lepšie vyzbrojenej a skúsenej nemeckej armáde. Koncom októbra 1944 sa povstaleckí bojovníci stiahli do hôr.

Význam SNP
Význam SNP je predovšetkým v tom, že veľká časť slovenského obyvateľstva odmietla nedemo- kratický režim Slovenského štátu a jeho kolabo- ráciu s Nemeckom. Slováci sa tak vlastnou vôľou a vlastným ozbrojeným bojom postavili na stra- nu protihitlerovskej koalície. Slovensko tak moh- lo výraznejšie prehovoriť aj do otázky usporiada- nia štátu po vojne.
  Politický a vojenský význam Povstania ocenili aj mocnosti bojujúce proti Nemecku, ktoré na Slovensko poslali vojenské delegácie a poskyto- vali mu aj materiálnu pomoc.


80

 

Na stope
Povstanie alebo štátny prevrat?

Z galérie členov SNR

P1   „Želáme si, aby národ slovenský a český vytvárali ďalšie svoje osudy v ČSR
na podklade princípu rovný s rovným. Budúce usporiadanie ČSR má byť demo- kratické, majú sa vykoreniť všetky fašistické, rasistické, totalitné tendencie. Myš- lienku demokracie treba preniesť a prehĺbiť i na pole hospodárske a sociálne.“
Úryvok z Vianočnej dohody, 1943



 P2 „Povstanie bolo dielom malej skupiny nespokojencov, ktorým Slovenský štát z rozličných príčin nevyhovoval. Ovocím povstania bolo poníženie národa, olú- penie o jeho dôstojnosť, návrat do stavu podradenosti a závislosti, ktorá nás gniavila v rokoch 1918 – 1938.“
František Vnuk, slovenský historik, ktorý žil do roku 1989 v exile
 	
 P3 „Povstanie malo i má kritikov tvrdiacich, že bolo celkom zbytočné. Sloven- ské národné povstanie je však východiskom pre nové obdobie v našej histórii
a naša blízka i vzdialenejšia budúcnosť bude nadväzovať vo svojom počínaní na jeho myšlienky i na jeho skúsenosti, dobré i zlé. Náš národ v ňom našiel seba.“
L. Novomeský, člen povstaleckej SNR





Karol Šmidke (1897 – 1952)
Komunistický politik, ktorý pred vojnou pracoval v odborovom hnutí. Roku 1939 emigroval do ZSSR, kde bol školený
pre spravodajské úlohy. Roku 1943 sa vrátil na Slovensko, zapojil sa do odboja a stal
sa vedúcou osobnosťou v Povstaní. Po roku 1945 zastával najvyššie štátne funkcie
na Slovensku (predseda SNR, predseda Zboru povereníkov). Bol členom najvyšších orgánov KSČ. Roku 1950 bol obvinený z buržoázneho

Pátrame

P1	P2	P3

nacionalizmu a odstránený z politického života.

1. Zistite, čo vyjadruje úryvok z Vianočnej dohody.
2. Porovnajte dve hodnotenia SNP.
3. Zistite, v čom sa tieto hodnotenia odlišujú.







Ján Ursíny (1896 – 1972)
Slovenský agrárny politik, od roku 1935 poslanec Národného zhromaždenia.
Predstaviteľ občianskeho odboja, zakladateľ a člen SNR, signatár Vianočnej dohody.
Roku 1945 spoluzakladateľ a funkcionár Demokratickej strany. V rokoch 1945 – 1947 podpredseda čs. vlády. V roku 1948 uväznený komunistickou vládou. Po prepustení z väzenia žil a zomrel v ústraní.




Nástup záložníkov do armády







   Prezident dr. J. Tiso pri vojenskej prehliadke
      v B. Bystrici po potlačení SNP,
30. 10. 1944

Do slovníčka
signatár – autor podpisu dôležitého dokumentu

Rozlišujeme, usporadúvame, opakujeme
1. Vymenujte hlavné príčiny, ktoré viedli obyva- teľov k nespokojnosti so Slovenským štátom a jeho režimom.
2. Rozhodnite, čo bolo pre Slovensko na konci druhej svetovej vojny dôležitejšie: nečinné vyčkávanie na ďalší osud Slovenskej republiky ako spojenca Nemecka alebo viesť ozbrojený zápas na strane protihitlerovskej koalície
proti nemeckým okupantom a ich domácim spojencom. (Diskutujte o týchto otázkach.)


Z médií
Milan Ferko: Keby som mal pušku Nedodržaný sľub (film)


81

(III/9)	Druhá svetová vojna
 

Skúste si spomenúť
Ktoré bitky na východnom fronte spôsobili obrat vo vojne?


Z galérie osobností

Josip Broz Tito (1892 – 1980)
Juhoslovanský maršal, politik, v rokoch 1945 – 1953 predseda vlády, v rokoch 1953 – 1980 prezident. Pôvodne bol
kovorobotník. Počas prvej svetovej vojny sa dostal do ruského zajatia, kde prišiel do styku s boľševikmi a odvtedy sa stal komunistom.
Roku 1941 v horách južného Srbska vytvoril
z partizánov národnooslobodzovaciu armádu. V odboji proti okupantom dosiahol významné úspechy a jeho partizánska armáda oslobodila väčšiu časť Juhoslávie bez pomoci spojeneckých armád. Po skončení vojny bol na čele juhoslovanského štátu a komunistickej strany. Na rozdiel od ostatných komunistických štátov sa Juhoslávia pod jeho vedením neprispôsobila Stalinovi a ZSSR, hoci aj on stál na čele diktatúry jednej strany.

Charles de Gaulle (1890 – 1970)
Francúzsky generál, politik, v rokoch 1958 – 1969 prezident. Bojoval už na frontoch prvej svetovej vojny. Po kapitulácii Francúzska v druhej svetovej vojne odišiel z krajiny a organizoval odboj proti Nemecku. Francúzska armáda, ktorú vybudoval, bojovala po boku anglo-amerických spojencov. Mal veľký podiel na oslobodení Paríža, vzápätí sa stal predsedom dočasnej francúzskej vlády. Ako prezident si počínal dosť autoritatívne a v zahraničnej politike sa snažil
o úzku spoluprácu s bývalými kolóniami, najmä s Alžírskom.

Porážka Nemecka a jeho spojencov


Európa sa mobilizuje proti Hitlerovi
Od roku 1940 mal Hitler pod svojou mocou väčšinu kontinentálnej Európy. V obsadených a Hitlerom ovládaných krajinách však rástol odpor proti Nemec- ku. Od roku 1942 sa tento odpor začal prejavovať v aktívnych formách boja. Množili sa sabotáže, atentáty a objavili sa i prvé partizánske skupiny.
  V Juhoslávii sa postupne utvorila partizánska armáda, ktorú viedol Josip Broz Tito. Významnú úlohu zohral partizánsky spôsob boja na území ZSSR, ale aj vo Francúzsku, v Poľsku, na Slovensku a v Taliansku.
  Aktívni boli aj politici, ktorí na začiatku vojny odišli do zahraničia a postupne sa sústredili najmä v Londýne. Tu vytvorili dočasné vlády a organizovali zahra- ničný odboj proti okupantom. V Londýne a neskôr v Alžírsku sa zdržiaval generál de Gaulle [dgól] so svojím Výborom slobodných Francúzov.
Porážka Talianska
V poslednej fáze vojny, keď sa front posúval do strednej Európy, vzplanuli v nie- ktorých štátoch protifašistické povstania. V Taliansku zvrhli v lete 1943 Mussoliniho jeho vlastní prívrženci. Chceli totiž predísť ľudovému povstaniu, ktoré už viselo na vlásku. Súčasne sa usilovali zlepšiť podmienky na rokovanie o prímerí s Angličanmi a Američanmi, ktorí sa už vylodili na Sicílii. Taliansko, najdôležitejší spojenec Nemecka v Európe, bolo porazené.
Koniec Hitlerovej Tretej ríše
V júni 1944 sa armády západných spojencov vylodili vo Francúzsku. Tak sa Nemecko ocitlo v kliešťach. Na východe sa muselo brániť proti postupujúcej Čer- venej armáde a zároveň presunúť vojská na západný front do Francúzska. Kaž- dému už bolo jasné, že Nemecko vojnu prehrá. Preto sa skupina generálov, ktorá bola dovtedy poslušná Hitlerovi, spojila s malou odbojovou skupinou a pokúsila sa spáchať naňho atentát. Ten sa však nepodaril a Hitler zostal pri moci, kým Spojenci nedobyli Berlín. 30. apríla spáchal v bunkri, kde sa skrýval, samovraždu.
  8. mája 1945 Nemecko kapitulovalo. Bola to bezpodmienečná kapitulácia, tak ako sa na tom Spojenci počas vojny dohodli. Tým sa vojna v Európe skončila.
Kapitulácia Japonska
Mimo Európy sa však ešte bojovalo. Svetová vojna sa skončila až porážkou Ja- ponska, ktoré podpísalo kapituláciu 2. septembra 1945, po tom, čo USA atómo- vými bombami zničili japonské mestá Hirošimu a Nagasaki.
Usporiadanie sveta po vojne
Už počas vojny sa zišli Roosevelt, Churchill a Stalin na konferencii v Teheráne a v Jalte na Kryme, aby zjednotili svoj spoločný postup. Krátko po skončení vojny sa zišli v meste Potsdam (Postupim) neďaleko Berlína nový prezident USA H. Tru- man, W. Churchill a Stalin. Rokovali o ďalšom osude Nemecka. Dohodli sa, že tých, ktorí boli zodpovední za zločiny spáchané počas vojny, postavia pred me- dzinárodný súd. Rozhodli o tom, že akákoľvek propagácia fašizmu sa bude súdne trestať.
  Nemecko bolo rozdelené na štyri okupačné zóny – sovietsku, americkú, britskú a francúzsku. Rovnako bol rozdelený aj Berlín.


Zhodenie atómovej bomby na Hirošimu. Hirošima, japonské mesto na juhu ostrova Honšú, sa stala cieľom prvého atómového útoku v dejinách. Výbuch bomby úplne zničil centrum mesta.
Na mieste zahynulo 80 000 ľudí, ďalších 60 000 zomrelo na následky rádioaktív- neho ožiarenia v nasledujúcom roku.


82

 
Do slovníčka
demilitarizácia – zrušenie vojenských síl a prostriedkov na určitom území
pasívny – nečinný, nereagujúci
zóny – oblasti, územia
sabotáž – úmyselné záškodnícke ničenie napr. výroby
















Vylodenie Spojencov v Normandii, 6. 6. 1944


Na stope
„... Okupácia Nemecka má tieto ciele, ktorými sa bude riadiť kontrolná rada:
1. Úplne odzbrojiť a demilitarizovať Nemecko, odstrániť alebo kontrolovať vše- tok priemysel, ktorý by mohol byť použitý na vojenskú výrobu...
2. Presvedčiť nemecký ľud, že utrpel úplnú porážku a že sa nemôže vyhnúť zod- povednosti za to, čo sám zapríčinil, lebo jeho vlastný bezohľadný spôsob ve- denia vojny a fanatický nacistický odpor zničili nemecké hospodárstvo a spô- sobili zmätok a utrpenie.
3. Zničiť národnosocialistickú stranu a jej pridružené a podriadené organizácie, rozpustiť všetky nacistické inštitúcie, zabezpečiť, aby neboli obnovené v žiad- nej forme, a znemožniť akúkoľvek nacistickú a vojenskú činnosť alebo propa- gandu.
4. Pripraviť obnovenie nemeckého politického života na demokratickom zákla- de a budovať mierovú spoluprácu v medzinárodnom živote...“
Z politických zásad Postupimskej konferencie, 17. 7. – 8. 8. 1945

Pátrame
Zovšeobecnite ciele, na ktorých sa dohodli zástupcovia Veľkej trojky na Postupimskej konferencii.


Jaltská konferencia, ktorá sa konala vo februári 1945. Zľava: W. Churchill, F. D. Roosevelt,
J. V. Stalin.


Sovietska vlajka na budove Ríšskeho snemu v Berlíne

Rozlišujeme, usporadúvame, opakujeme
1. Aký význam malo otvorenie druhého frontu v Normandii roku 1944?
2. Prečo USA použili proti Japoncom atómovú bombu? Do akej miery sa domnievate,
že ňou chceli zastrašiť len Japonsko?





Oslobodenie väzňov koncentračného tábora. Čo vyjadruje výraz tváre ležiaceho muža?

Z médií
John Keegan: História 2. svetovej vojny
G. M. Gilbert: Norimberský denník Bratstvo neohrozených (seriál) Zachráňte vojaka Ryana (film)


83

 
Pohľad späť (III)
1. Vysvetlím dôležité historické pojmy.


zánik RAKÚSKA
rozbitie Česko-slovenskej republiky
Slovenský štát (14. 3. 1939)
druhá svetová VOJNA (1939 – 19
NACISTICKÝ teror deportácie
KONCENTRAČNÉ tábory HOLOKAUST
Slovenská REPUBLIKA (1939 –
TOTALITNÝ politický systé HSĽS A jej dve KRÍDLA
tzv. židovský kódex

druhá svetová VOJNA (1941 – 1945)
STALINGRAD









2. Rozpoznám ciele agresívnej politiky Talianska, ZSSR a Nemecka.

3. Uvediem príčiny rozbitia Česko-slovenskej republiky v rokoch 1938 – 1939.

4. Orientujem sa pomocou množinového diagramu v priebehu druhej svetovej vojny.


PRIEBEH DRUHEJ SVETOVEJ VOJNY


1. 9. 1939 – 22. 6. 1941	22. 6. 1941 – 18. 11. 1942	19. 11. 1942 – 31. 12. 1943	1. 1. 1944 – 8. 5. 1945	8. 5. 1945 – 2. 9. 1945



5. Doplním do svojho množinového diagramu ďalšie udalosti z druhej svetovej vojny, o ktoré sa zaujímam.

6. Porozprávam pomocou množinového diagramu o kľúčových udalostiach druhej svetovej vojny.

84

 
Pohľad späť (III)
7. Pochopím na základe fotografií dôsledky vojny na civilné obyvateľstvo.

Tieto tri fotografie pochádzajú z mesta Leningrad (dnešný Petrohrad). Toto mesto počas druhej svetovej vojny obliehala
od septembra 1941 až do januára 1944 nemecká armáda. V dôsledku tejto blokády zahynulo vyše milióna obyvateľov, ktorí podľahli hladu, zime, chorobám
i neľútostnému bombardovaniu a ostreľovaniu. Okrem nich 250 000 vojakov a námorníkov.
Z fotografií sa na vás pozerá Svetlana Petrovová. Prvá z fotografií pochádza
z mája 1941, druhá z mája 1942 a tretia z októbra 1942.

a) Odhadnem, pod vplyvom akých okolností sa na nás pozerajú akoby tri ženy.
b) Čo asi táto žena musela prežiť, že sa tak výrazne zmenila jej tvár i celkový vzhľad v priebehu necelých dvoch rokov?
c) Čo možno vypozorovať z „tvárí“ Svetlany Petrovovej?

8. a) Pozriem si zostrih archívnych záberov z filmového dokumentu Leningrad. Blokáda, ktorý zachytáva premeny života v meste počas blokády, ktorá trvala 900 dní.
b) Pozriem si fotografie z druhej svetovej vojny na internete.

9. Rozpoznám, ktoré skupiny obyvateľstva sa stali obeťou nacistického prenasledovania a teroru.

10. Vysvetlím pojmy koncentračný tábor, holokaust, šoa.

11. Charakterizujem politický systém Slovenskej republiky v rokoch 1939 – 1945.

12. Zaujmem postoj k deportáciám obyvateľov židovského pôvodu zo Slovenska do koncentračných táborov. Svoj postoj zargumentujem.

13. Zhodnotím význam Slovenského národného povstania.

14. Rozlíšim koniec druhej svetovej vojny v Európe a vo svete.

15. Uvediem dôsledky zhodenia atómových bômb na japonské mestá Hirošimu a Nagasaki.

16. Odhadnem vplyv jadrových zbraní na povojnový vývoj Európy a sveta.

17. Vyhľadám na internete časové priamky druhej svetovej vojny.

18. Zakreslím vo svojom zošite do časovej priamky letopočty a k nim kľúčové historické udalosti zo svetových a národných dejín.



Náramkové hodinky z Hirošimy



1939	1940	1941	1942	1943	1944	1945

85

(IV/1)	Svet po druhej svetovej vojne
 

„Mier nemožný, vojna nemysliteľná.“
Raymond Aron

Skúste si spomenúť
Vymenujte koalície štátov, ktoré proti sebe bojovali v druhej svetovej vojne.


Z galérie osobností
George C. Marshall (1880 – 1959)
V rokoch 1939 – 1945 náčelník generálneho štábu armády USA. V rokoch 1947 – 1949 minister zahraničných vecí a v rokoch
1950 – 1951 minister obrany. Bol iniciátorom a tvorcom programu európskej obnovy, známeho ako Marshallov plán. V rokoch 1948 – 1952 v rámci tohto plánu poskytli USA západnej Európe pomoc vo výške približne 13 miliárd dolárov. Marshallov plán prispel
k hospodárskej rekonštrukcii západnej Európy, obnovil priemysel, poľnohospodárstvo a oživil medzinárodný obchod. USA si touto hospodárskou pomocou zabezpečili vplyv
a prestíž v Európe, ktorá sa postupne rozdelila na blahobytný Západ a zaostávajúci Východ.
G. Marshall za svoju celoživotnú prácu bol ako jediný generál ocenený Nobelovou cenou mieru.

Plagát z Holandska k Marshallovmu plánu z roku 1950

86

Rozdelenie Európy


Po skončení hroznej vojny si všetci ľudia želali, aby bol zachovaný trvalý mier. Už v októbri 1945 vznikla svetová inštitúcia, ktorá mala zabrániť budúcim vojnovým konfliktom – Organizácia spojených národov (OSN). Napriek tomu sa však Euró- pa a následne celý svet začal deliť na veľké nepriateľské tábory.
Vytvorenie sovietskeho bloku
Štáty, ktoré oslobodila či obsadila Červená armáda, sa dostali pod vplyv Stali- novho Sovietskeho zväzu. Stalin podporoval tamojšie komunistické strany a pros- tredníctvom nich si chcel podriadiť jednotlivé vlády. V týchto štátoch začal Stalin presadzovať vládu jedinej strany – komunistickej. Tak sa postupne bývalé satelity nacistického Nemecka stali, pod tvrdým Stalinovým tlakom, satelitmi Sovietskeho zväzu. Súčasne tieto vazalské štáty tvorili akýsi „nárazník“ voči západnej Európe a v nej rozmiestneným americkým vojenským silám.
  Sovietsky zväz bol rešpektovanou a obávanou veľmocou. Jeho sila sa však za- kladala len na moci zbraní a na množstve ľudí, ktoré mohol odieť do vojenskej uniformy. V ZSSR bola aj po skončení vojny veľká bieda. Jeho hospodárstvo bo- lo v troskách, stratil 27 miliónov ľudí. Nemecké vojská vypálili 60 000 dedín. Aj preto milióny ľudí nemali strechu nad hlavou, tiesnili sa v zemľankách a v provi- zórnych príbytkoch. Dožili sa konca vojny, vyhnali a porazili nepriateľa, ale nezís- kali slobodu. Pracovné tábory boli naďalej preplnené. Po vojne sa totiž Stalin obával toho, že by mohol do jeho „ríše“ preniknúť vplyv západného sveta, kde ľu- dia slobodne vyslovovali svoje názory a kde vlády rešpektovali občianske práva. Preto začal kampaň, ktorá šírila nenávisť proti západným štátom – svojim býva- lým spojencom.
Posilnenie vplyvu USA vo svete
USA cez vojnu hospodársky a politicky zosilneli. Vlastnili 50 % svetového bohat- stva. Po celom svete mali letecké, námorné a vojenské základne. Vláda USA sa obávala rastúceho vplyvu komunistov v Európe. Keďže núdza bola živnou pôdou pre rast vplyvu komunizmu, americkí odborníci hľadali spôsob, ako účinne po- môcť európskemu hospodárstvu. Takou pomocou bola krátko po vojne UNRRA (Správa Spojených národov na pomoc a obnovu), no najmä Marshallov plán.
  USA ponúkli hospodársku pomoc krajinám západnej Európy, ale aj ZSSR a dvom krajinám v jeho sfére vplyvu – Poľsku a Československu. Podmienkou bo- lo, aby vlády, ktoré ho prijmú, podporovali súkromné podnikanie. V ZSSR však bolo súkromné podnikanie dávno zlikvidované. Okrem toho sa Stalin obával, že prijatie Marshallovho plánu zvýši vplyv Západu na východnú Európu. Preto Mar- shallov plán nielen zamietol, ale nariadil aj Poľsku a Československu, aby od neho odstúpili.
Rozdelenie Európy a sveta
Postupne sa celý svet rozdelil na dva tábory – sovietsky blok a americkú oblasť vplyvu. USA a ZSSR sa stali najvplyvnejšími štátmi na svete. Začalo sa im hovoriť superveľmoci. Superveľmoci si vytvorili okolo seba vojenské zoskupenia. USA sa opierali o vojenský potenciál NATO (Severoantlantický pakt) a ZSSR vytvoril zo svojich satelitov vojenské zoskupenie, ktoré sa volalo Varšavská zmluva.
  Mimo týchto dvoch mocenských zoskupení existovali ešte vo svete aj bývalé koloniálne krajiny, ktoré sa postupne oslobodzovali spod koloniálnej správy. Týmto krajinám sa začalo hovoriť krajiny „tretieho sveta“.






Balík UNRRA s mliekom

 







Superveľmoci a ich spojenci

Na stope
   „Od Štetína na Balte k Terstu na Jadrane bola naprieč svetadielom spustená železná opona. Za touto oponou ležia všetky hlavné mestá starobylých štátov strednej a východnej Európy. Varšava, Berlín, Praha, Viedeň, Budapešť, Belehrad, Bukurešť a Sofia, všetky tieto slávne mestá a ich obyvateľstvo sú vnútri toho, čo musím nazvať sovietskou sférou,
a všetky sú v tej či onej forme podrobené nielen sovietskemu vplyvu, ale čoraz častejšie stále rastúcej kontrole Moskvy.“
Úryvok z Churchillovho prejavu vo Fultone, 5. 3. 1946
 	

„Dvíham svoj pohár na blaho, na slávu všetkých nových Slovanov.
Zvlášť zdôrazňujem slovo nových Slovanov v porovnaní so starým cárskym slovanstvom. My boľševici alebo komunisti máme inú predstavu o slovanstve... Každý štát by mal sám uvážiť, v akom systéme by chcel žiť. Sovietsky zväz nechce nič iné, ako získať spojencov, ktorí by boli v každom čase pripravení čeliť nemeckému nebezpečenstvu. Sovietsky zväz sa nechce miešať do vnútorných vecí svojich spojencov.“
Stalinov príhovor k prezidentovi Benešovi počas ich stretnutia v marci 1946
 	
   „Som presvedčený, že politikou USA musí byť podpora slobodných národov... Mali by sme predovšetkým poskytnúť hospodársku
a finančnú pomoc, ktorá je nevyhnutná pre hospodársku stabilitu a politický poriadok... Korene totalitného režimu vyrastajú v biede a nedostatku...“
Úryvok z prejavu amerického prezidenta Harryho Trumana, ktorý predniesol v Kongrese 12. 3. 1947.


Pátrame
1. Porovnajte Churchillov prejav s americkou karikatúrou z roku 1946.
2. Porovnajte prejavy W. Churchilla a J. V. Stalina. Zistite, v čom sa odlišujú.
3. Zistite, čím H. Truman zdôvodnil hospodársku a finančnú pomoc USA.
4. Koho mal na mysli Truman, keď hovoril o slobodných národoch?
5. Rozhodnite, či Stalinov prejav vyjadruje skutočnú politiku ZSSR voči svojim spojencom.

„Koniec myšlienky jedného sveta“, americká karikatúra z roku 1946

Pátrame
1. Zdôvodnite tvrdenie amerického karikaturistu z marca 1946 o „konci myšlienky jedného sveta“.
2. Zistite, čo symbolizuje zemeguľa, ktorá sa práve rozdeľuje na dve polovice.

Rozdelenie pomoci v rámci Marshallovho plánu od apríla 1948 do júna 1952

Z celkovej výšky 12,8 miliardy dolárov získali: Veľká Británia	24,9 %
Francúzsko	21,2 %
Taliansko	11,8 %
Nemecko	10,8 %
Holandsko	7,7 %
Grécko	5,5 %
Rakúsko	5,3 %
Belgicko	5,3 %
Ostatné krajiny	7,5 %

Pátrame
Vypočítajte, približne koľko dolárov v rámci Marshallovho plánu dostali jednotlivé krajiny.


Do slovníčka
vazal – od dakoho závislý
zemľanka – primitívne obydlie zapustené pod úroveň terénu


Rozlišujeme, usporadúvame, opakujeme
1. Uveďte príčiny nezhôd medzi bývalými spojencami protihitlerovskej koalície ZSSR, USA a Veľkou Britániou.
2. Vysvetlite výrok R. Arona: „Mier nemožný, vojna nemysliteľná.“
3. Vysvetlite obrazné pomenovanie „železná opona“.
4. Prečo po roku 1948 nehovoríme o mieri, ale o „studenej vojne“?


87

(IV/2)	Svet po druhej svetovej vojne
 

Skúste si spomenúť
1. Zhodnoťte priebeh Slovenského národného povstania.
2. V čom, podľa vás, spočíva význam SNP?


Po stopách bojov a teroru











V januári 1945 vo vápenke pri obci Nemecká nacistické oddiely za spolupráce pohotovostných oddielov Hlinkovej gardy postrieľali a spálili 800 až 900 ľudí.


























Vojenské vyznamenania

Návrat Slovenska do obnovenej ČSR


Oslobodzovanie Slovenska od nemeckých vojsk
Oslobodzovanie slovenského územia spod nemeckej okupácie sa začalo na vý- chode krajiny 20. septembra 1944. Urputné boje, na ktorých sa zúčastnili vojská sovietskej a rumunskej armády, ako aj jednotky 1. československého armádneho zboru, trvali celých osem mesiacov. Zanechali desaťtisíce padlých vojakov na oboch bojujúcich stranách a spôsobili obrovské utrpenie domácemu civilnému obyvateľstvu.
  Po potlačení SNP rozpútali Nemci na Slovensku teror. Slovensko bolo posiate masovými hrobmi, v ktorých našli násilnú smrť povstalci, vojnoví zajatci, no naj- mä civilní obyvatelia. Najťažšie zločiny napáchali príslušníci osobitných nemec- kých policajných kománd, neraz za prispenia pohotovostných oddielov Hlinkovej gardy. Kruto prenasledovali nielen partizánov a ich pomocníkov z radov obča- nov, ale aj osoby židovského a rómskeho pôvodu. Nezmyselnú pomstu a ukrut- nosti však páchali aj niektoré partizánske skupiny. Doplatili na ne najmä civilní občania nemeckej národnosti.
  Vojenské udalosti priniesli Slovensku aj ťažké materiálne škody. Spôsobili ich nielen priame bojové akcie, ale aj systematické ničenie tovární a ich zariadení, železníc, ciest, mostov ustupujúcou nemeckou armádou. Vedúci predstavitelia totalitného režimu opustili pod ochranou nemeckých okupačných oddielov za- čiatkom apríla 1945 Slovensko. Spolu s nimi odišlo z politických príčin aj okolo 5 000 slovenských občanov. Na príkaz z Nemecka boli zo Slovenska evakuovaní slovenskí Nemci.
Obnova Slovenska v pôvodných hraniciach z roku 1938
Na oslobodenom území sa vo veľmi ťažkých podmienkach prebúdzal mierový život. Ľudia vychádzali z pivníc, horských bunkrov a rôznych skrýš, počúvajúc ešte kanonádu vzďaľujúceho sa frontu. Tešili sa, že najstrašnejšia vojna v dejinách ľud- stva sa končí. Tento pocit dával čiastočne zabudnúť na prežité utrpenie.
  Najdôležitejšou úlohou Slovenskej národnej rady i nových orgánov politickej moci – miestnych a okresných národných výborov – bola obnova hospodárske- ho a verejného života. Za nebývalého nadšenia obyvateľov sa opravovali zniče- né továrne, cesty, mosty, vypálené domy i celé dediny. Vyhladovaným oblastiam (najmä na východnom Slovensku) sa prideľovali mimoriadne dávky potravín. Z USA prichádzala populárna UNRRA, ktorá pomáhala potravinami a mnohými predmetmi každodennej potreby.
Politický život
Postupne sa prebúdzal aj politický život. V národných výboroch – orgánoch štátnej moci, ktoré začali pôsobiť už počas SNP – súperili Demokratická strana a Komunistická strana. V začínajúcich sa politických zápasoch bolo už badať rastúci vplyv Sovietskeho zväzu. ZSSR pripojil k vlastnému územiu Podkarpatskú Rus, ktorá bola pred druhou svetovou vojnou súčasťou československého štátu.
  Na oslobodené slovenské územie prišla zo zahraničnej emigrácie česko-slo- venská vláda. V apríli nová vláda predniesla svoj program, ktorý sa podľa miesta vyhlásenia volá Košický vládny program a ktorý bol dohodnutý na rokovaniach v Moskve. Podľa neho sa začala ob-
nova štátu na už oslobodených úze- miach. P2







Noviny Čas, september 1944


88

 
Na stope
   „Udrela hodina nášho oslobodenia. Ovocím nášho zápasu bude Česko-slovenská republika, ktorá bude slovanským ľudovodemokratickým štátom. Starý centralizmus nebude mať v ňom miesto. Občania, voľte si národné výbory a všemožne ich podporujte. Obnovte rozrušenú dopravu, opravte cesty, železnice a mosty. Organizujte prácu v továrňach. Dávajte do chodu živnosti a obchody. SNR je najvyšším orgánom politickej moci na Slovensku.“
Z Manifestu Slovenskej národnej rady z februára 1945
Vyhlásenie Košického vládneho programu


Generál Ludvík Svoboda, veliteľ 1. československého armádneho zboru








„Vláda ukončuje staré spory medzi Čechmi a Slovákmi, vychádzajúc
z uznania Slovákov ako nacionálne svojbytného národa, bude sa dôsledne snažiť, aby bola uskutočnená zásada rovný s rovným, aby tak bolo uplatnené skutočné bratstvo medzi oboma národmi. Uznávajúc, že Slováci majú byť pánmi v slovenskej krajine, bude vidieť v SNR, opierajúcej sa o národné výbory, oprávnenú predstaviteľku samobytnosti slovenského národa a nositeľku štátnej moci na území Slovenska.“
Z Košického vládneho programu z apríla 1945










Vojaci 1. československého armádneho zboru stavajú hraničný stĺp obnovenej republiky.



Vrecia s fazuľou, program UNRRA

Rozlišujeme, usporadúvame, opakujeme
1. Zistite, kedy bolo oslobodené vaše mesto, obec, okres.
2. Vypátrajte, kde v okolí vášho bydliska sú pochované obete vojny.
3. Uveďte, ako chcel riešiť Košický vládny program vzťah Slovákov a Čechov.
4. Vypátrajte osud blízkeho kaštieľa, zámku, ich majiteľov počas oslobodzovania Slovenska.

89

(IV/3)	Svet po druhej svetovej vojne
 

„A pri voľbách každý z nás – demokratom dá svoj hlas.“
 Jedno z volebných hesiel Demokratickej strany, 1946

Skúste si spomenúť
Prečo po roku 1946 nehovoríme o mieri, ale o studenej vojne?



Malá galéria osobností

Klement Gottwald (1896 – 1953)
V máji 1946 sa stal ako vedúci predstaviteľ komunistickej strany, ktorá v Čechách zvíťazila vo voľbách, predsedom vlády. Budovateľským programom sa jeho vláda sústredila na obnovu a rekonštrukciu povojnového hospodárstva.
Vyhlásila dvojročný plán, ktorý mal odstrániť vojnové škody a položiť základy spriemy- selňovania Slovenska. Po februárovom prevrate, na čele ktorého stál, a po abdikácii prezidenta E. Beneša, bol 14. 6. 1948 zvolený
za prezidenta (1948 – 1953).

Jozef Lettrich (1905 – 1969)
Pôvodne politik agrárnej strany, jedna
z vedúcich osobností SNP. Od roku 1945 predseda Demokratickej strany a od roku 1946 predseda SNR. V septembri 1947 komunisti obvinili DS zo sprisahania proti republike. Bolo to však vykonštruované obvinenie a zámienkou preň sa stalo členstvo bývalých príslušníkov HSĽS v DS. V súvislosti so „sprisahaním“ zatkli viac ako 600 ľudí. Tak sa komunistom podarilo oslabiť pozície DS. Po februári 1948 emigroval Jozef Lettrich do USA.

Pod Stalinovým tieňom


Obmedzená demokracia
V obnovenej ČSR väčšina obyvateľstva predpokladala, že sa v nej obnoví aj de- mokratický politický systém. Krajina sa však dostala do sovietskej sféry vplyvu. Stalin už mal pripravené plány na vytvorenie svojho tábora v strednej a juho- východnej Európe, kde by bol nastolený taký politický systém ako v ZSSR. Ko- munisti v ČSR vedeli, že keď sa dostanú k moci, už si ju so Stalinovou pomocou podržia a budú môcť nastoliť samovládu svojej strany. Preto rozpútali zápas o ovládnutie štátu.
  Pod zámienkou očisty verejného života boli z neho vylúčené celé skupiny oby- vateľov. Príslušníci nemeckej a maďarskej národnostnej menšiny stratili občian- ske práva. Väčšina Nemcov bola vysťahovaná do Nemecka. Postihnuté bolo aj maďarské obyvateľstvo. Jeho časť bola na základe medzištátnej dohody o výme- ne obyvateľstva medzi ČSR a Maďarskom vysťahovaná do Maďarska. Niektoré maďarské rodiny boli proti svojej vôli presídlené do českého pohraničia.
  Politické strany, ktoré sa zúčastnili za vojny na odboji, vytvorili Národný front. Na Slovensku boli v Národnom fronte iba Demokratická strana a Komunistická strana Slovenska. Pred voľbami roku 1946 boli do Národného frontu prijaté ešte dve malé politické strany.
Voľby roku 1946
V máji roku 1946 sa konali prvé povojnové voľby, na ktorých sa mohli zúčastniť iba strany združené v Národnom fronte, čo bolo tiež obmedzenie demokracie. Celoštátne vo voľbách zvíťazila komunistická strana vďaka jasnému víťazstvu v českých krajinách. Predseda komunistov Klement Gottwald sa stal predsedom vlády. Komunisti ovládli aj ministerstvo vnútra, ktoré riadilo políciu.
  Na Slovensku vo voľbách zvíťazila Demokratická strana, ktorá získala 62 % hlasov, zatiaľ čo komunisti na Slovensku dostali iba 30 %.
  Rozdielne výsledky volieb v oboch častiach republiky mali nepriaznivé dôsledky na slovensko-český pomer. Slovenskí komunisti, ktorí boli predtým za posilnenie slovenských politických inštitúcií a presadzovali princíp federatívneho usporiadania štátu, zmenili svoju politiku. Začali naopak podporovať pražský centralizmus. Za pomoci centralizmu sa usilovali dosiahnuť na Slovensku to, čo sa im vo voľ- bách nepodarilo – ovládnuť Slovensko.
Nastolenie totality
Obmedzená demokracia utvárala priaznivé podmienky na nastolenie novej tota- lity. Komunisti za pomoci policajných orgánov a propagandy rozšírili správy, že sa na Slovensku chystá protištátne sprisahanie, do ktorého je vraj zapojená De- mokratická strana. Prostredníctvom masových demonštrácií a rozhodnutím strán Národného frontu donútili Demokratickú stranu, aby sa vzdala vedúcej pozície, ktorú dosiahla na základe volieb.
  Nekomunistické politické strany v Čechách i na Slovensku sa vo februári 1948 pokúsili zastaviť útok komunistov na získanie absolútnej moci v štáte. Ich ministri vo vláde odstúpili, spoliehajúc sa, že prezident republiky E. Beneš vymenuje novú vládu a pomôže upevniť demokratický systém v ČSR. Tieto nádeje sa
však nesplnili. Komunisti po- mocou sľubov, nátlaku, vyhrá- žok a masových demonštrácií nastolili nový totalitný režim, ktorý pomenovali ľudovou de- mokraciou. Bol to však totalit- ný systém podľa sovietskeho vzoru.


Praha, Staromestské námestie
21. februára 1948


90

 













Na stope
   „Musíme občianstvu vysvetliť, že tieto voľby sú veľkým ľudovým hlasovaním o tom, či chce, aby v ČSR boli obnovené demokratické inštitúcie, demokratický spôsob života a vlády. Preto tieto voľby nerozhodnú len o víťazstve jednej alebo druhej strany, ale rozhodnú o víťazstve dvoch úplne rozdielnych svetových názorov.“
Z prevolania DS pred voľbami roku 1946


   „Vedenie komunistickej strany vypracovalo presný plán na rozbitie Demokratickej strany a na uchopenie moci. „Demokratickej strane musíme
za každých okolností dokázať protištátnu činnosť a na základe tohto usvedčenia ju rozpustiť.“
Z dôverných materiálov KSS z leta 1946

Pátrame
1. Rozpoznajte, s akými cieľmi išla do volieb Demokratická strana.
2. Zistite, čo nám prezrádza dôverný materiál KSS.
3. Rozlíšte ciele Demokratickej strany a Komunistickej strany.


   „... Na konci roka 1946 prichádzali poplašné správy: vysídľujú maďarské rodiny do Čiech, do oblasti Sudet... Keď sme prišli na železničnú stanicu
v Štúrove, naložili nás spolu s jednou inou rodinou z Farnadu do jedného vagóna na prepravu dobytka. Kúriť vo vagónoch sa nedalo, vonku bolo mínus 20 stupňov, zavinutí do zimných kabátov, diek sme čakali, kedy s nami súprava odíde. My dospelí sme ešte nejako vydržali, ale veľmi veľa rodín malo dieťa
v perinke, je možné si predstaviť, čo si vytrpeli tie matky. Celá súprava bola obkolesená vyzbrojenými vojakmi, takže sme sa od vagónov nemohli vzdialiť ani na krok. Neskoro popoludní odchádzala s nami súprava, so slzami v očiach sme sa pozerali naspäť, či ešte uvidíme niekedy toto okolie. Prišla prvá noc strávená vo vagóne, ale spánok nás veru nepremohol... Cesta do Čiech trvala tri dni.
Súprava mnohokrát trčala celé hodiny na otvorenej dráhe, lebo koľaje boli pokryté metrovým snehom... Taniera teplej polievky, šálky horúceho čaju, ale ani studenej vody sme vo vagónoch nedostali, boli sme na suchej strave
donesenej z domu. Na vojenskom liehovom variči sme roztopili sneh a uvarili si čaj zo sušených šípok. Tak sme sa dostali 12. januára 1947 do železničnej stanice v meste Žatec v Čechách. Tam nás už čakali naši budúci „gazdovia“.“
Úryvok zo spomienok Istvána Klebecsku z Farnej (Farnadu)

Pátrame
1. Opíšte, za akých okolností odchádzali maďarské rodiny do Sudet.
2. Prečo museli maďarské rodiny nútene odísť práve do oblasti Sudet?
3. Porovnajte spomienky účastníkov nútenej násilnej migrácie v priebehu druhej svetovej vojny a po jej skončení. Zistite ich rozdielne a spoločné znaky.
4. Aké dôsledky pre ľudí má násilná migrácia v každom historickom období?
5. Uveďte príklady násilnej nútenej migrácie z konca 20. storočia i zo starších historických období.

Výsledky volieb do Ústavodarného národného zhromaždenia
26. 5. 1946
České krajiny
Komunistická strana Československa40,17 %Československá strana národno--socialistická23,66 %Československá strana lidová20,24 %Československá sociálna demokracia15,58 %SlovenskoDemokratická strana62,00 %Komunistická strana Slovenska30,37 %Strana slobody3,73 %Strana práce3,11 %


Rad „Víťazného februára“

Do slovníčka
abdikácia – odstúpenie, vzdanie sa úradu Národný front – umelo vytvorená jednotná organizácia, v ktorej boli zastúpené všetky politické strany. Po februárovom prevrate 1948 v ňom získali komunisti neobmedzenú moc.


Rozlišujeme, usporadúvame, opakujeme
1. Zdôvodnite, prečo komunistická strana v Československu získala po roku 1945 vážnosť a popularitu.
2. Porovnajte výsledky volieb roku 1946 v Čechách a na Slovensku.
3. Zistite, ako vplývala studená vojna na vnútropolitickú situáciu v ČSR.
4. Uveďte hlavný dôsledok februárového prevratu v roku 1948.
5. Uveďte, akým spôsobom sa podarilo komunistom na Slovensku oslabiť politické pozície Demokratickej strany.


91

(IV/4)	Svet po druhej svetovej vojne
 

Skúste si spomenúť
1. Prečo Francúzsko na versailleskej konferencii roku 1919 zastávalo najtvrdší postoj voči Nemecku?
2. Prečo Anglicko a USA nechceli po druhej svetovej vojne tak tvrdo potrestať Nemecko?



Dva národy, dve ríše, dvaja vodcovia. Súdobá karikatúra, ktorá reagovala na vznik dvoch nemeckých štátov. Vľavo je predstaviteľ NDR Wilhelm Pieck, vpravo Konrad Adenauer. Čo symbolizujú predmety, ktoré držia „orli“
vo svojich pazúroch?

24. októbra 1945 začala svoju činnosť Organizácia Spojených národov (OSN)
so stálym sídlom v New Yorku. K založeniu tejto svetovej organizácie prispel svojou aktívnou prácou slovenský diplomat Ján Papánek (1896 – 1991). Patril k expertom, ktorí formulovali záverečný text základného dokumentu, Charty OSN.

Na západ od „železnej opony“


Rozdelenie Nemecka
Rozdelenie sveta a Európy sa výrazne začalo prejavovať aj v postoji bývalých Spo- jencov k Nemecku. Nemecko bolo rozdelené na štyri okupačné zóny, ktoré boli pod správou jednotlivých víťazných veľmocí – Sovietskeho zväzu, USA, Veľkej Británie a Francúzska.
  USA a Veľká Británia pokladali za najrozumnejšie prispieť k obnove nemec- kého hospodárstva a až potom požadovať od Nemecka, aby zaplatilo za škody spôsobené vojnou. Marshallov plán pomoci rátal aj s Nemeckom. To však zna- menalo zachovať trhové hospodárstvo a obnoviť demokratický systém.
  Sovietsky zväz však chcel reparácie ihneď. Vo svojej okupačnej zóne ich už aj začal vyberať rozoberaním a odvozom toho, čo zostalo z nemeckých tovární. Po- liticky podporoval Stalin výhradne tých ľudí a tie politické smery, v ktorých videl záruku, že sa podriadia Moskve.
  Tento vývoj viedol k rozdeleniu Nemecka. V máji 1949 vznikla Spolková repub- lika Nemecko (SRN) a v októbri Nemecká demokratická republika (NDR). SRN sa vydala na cestu parlamentarizmu, rešpektujúc zákaz zbrojenia a propagácie fa- šizmu. NDR s totalitným režimom sa stala súčasťou sovietskeho bloku.
Obavy zo Stalinovej expanzie
Stalin si začal podmaňovať krajiny strednej a juhovýchodnej Európy, čo vyvolalo v západných krajinách obavy z jeho ďalšej expanzie v Európe.
  Roku 1949 vznikol Severoatlantický pakt, známy pod skratkou NATO. Bolo to politické a vojenské spojenectvo západoeurópskych štátov a USA. Vojskám NATO velil vždy americký generál, politické vedenie bolo v rukách európskych politikov. Prvým veliteľom NATO bol Dwight Eisenhower [ejzenhauer], hlavný veliteľ spoje- neckých vojsk v Európe za vojny a neskorší prezident USA. Priamym podnetom pre vznik NATO bol komunistický prevrat v ČSR a sovietska blokáda západného Berlína.
Začiatky európskej integrácie
Marshallov plán podnietil aj zbližovanie západoeurópskych štátov. Už roku 1948 sa združilo 18 štátov, ktoré sa uchádzali o americkú hospodársku pomoc. Vytvo- rili Európsku organizáciu pre hospodársku spoluprácu. Jedným z jej cieľov bolo riadenie a usmerňovanie finančnej pomoci, ktorú poskytoval Marshallov plán. P1 O rok neskôr začala svoju činnosť Európska rada so sídlom v Štrasburgu. Jej úlo- hou bolo postupne zjednocovať členské štáty a prispievať k formovaniu európ- skeho povedomia.
  Cesta tohto združovania nebola jednoduchá. Mnohé štáty sa cítili dotknuté tým, že USA si kládli podmienku prednostného prístupu k surovinovým zdrojom. Niektorí, ako napr. Francúzi, sa obávali zapojenia SRN do európskej spoločen- stva. Iní, napr. Veľká Británia, mali námietky proti dohodám o clách, ktoré mali odstrániť prekážky v medzinárodnom obchode.








„Je to jednoduchý dokument, keby existoval v roku 1914 a v roku 1939 a keby ho vtedy podporovali vtedajšie štáty, ktoré sú tu dnes
zastúpené, verím, že by zabránil aktom agresie, ktoré viedli k dvom svetovým vojnám,“ povedal americký prezident Harry Truman po podpise Severoatlantickej zmluvy vo Washingtone
4. apríla 1949. Vzniklo tak politické a vojenské spojenectvo dvanástich západoeurópskych krajín a USA.






Traja zakladatelia Európy. Talian Alcide de Gasperi, Nemec Konrad Adenauer
a Francúz Robert Schuman na zasadnutí Európskej rady v Štrasburgu, 1951


92

 

Na stope
   „Neprestajne sa spomína akýsi Marshallov plán, vyhlásil 22. októbra 1947 generál Marshall pred redaktormi časopisu New York Herald Tribune.
To, že sa pri tom spomína moje meno, je poľutovaniahodné, no a to, že sa hovorí o pláne, je úplne pomýlené. Nejde o nijaký plán. Ide o podnet.“
Bulletin americkej informačnej služby v Paríži, 1947

   „Nemecko bolo také zaťažené bremenom mimoriadnych dlhov, že ich nemohlo splatiť. Výsledkom bol fenomén Hitler. Nechceli sme zopakovať rovnakú chybu, a tak bol Marshallov plán pochopiteľnou reakciou. Myslím si, že tento plán bol historicky významným aktom.“
Georg Ball, riaditeľ amerického Prieskumného strategického plánovania, 1959

„Európska politika, tak ako ju chápeme, vôbec nie je v rozpore
s vlastenectvom každého z nás. Nepopierame, ani sme nikdy nepopierali vlasť. Ale nad každú vlasť staviame čoraz viac existenciu spoločného dobra, nadradenú národným záujmom, toto spoločné dobro, v ktorom sa strácajú
a splývajú jednotlivé záujmy našich krajín.“
Zo zápiskov Roberta Schumana, 1949
 	
Pátrame
1. Prečo generál Marshall odmieta hovoriť
o pláne a požaduje skôr hovoriť o podnete?
2. Vystihnite rozdiel medzi slovami plán a podnet.
3. Zistite, aké historické udalosti nám pripomína G. Ball.
4. Konkretizujte myšlienku R. Schumana o spoločnom dobre.



Jednotná Európa ako záruka mieru, plagát, 1951. Všimnite si, pred čím má „európsky dáždnik“ chrániť.





Od 20. novembra 1945 do 1. októbra 1946 prebiehal v Norimbergu súdny proces s nemeckými vojnovými zločincami.


Deň slobodnej Európy. Prvý krok: uhlie a oceľ




   „Význam tohto procesu spočíva v tom, že títo väzni predstavujú zlovestné vplyvy, ktoré sa budú skrývať po celom svete, dlho potom, čo sa oni sami obrátia v prach. Proces poukazuje na fakt, že symboly rasovej nenávisti, teroru, násilia a krutosti moci sú neustále aktuálne. Sú to symboly nacionalizmu
a divokého militarizmu, vojenských intríg, ktoré spôsobili zmätok v Európe, vraždenie mužov, žien, detí, ničenie príbytkov a vyhasínanie ľudských životov...“
Úryvok z reči sudcu Roberta H. Jacksona, hlavného predstaviteľa obžaloby Norimberského procesu, 21. 11. 1945

   „Dnes, dvadsaťpäť rokov po norimberskom procese, je však možné neustále sa obávať, vzhľadom na stíhanie zločinov proti ľudskosti, že ľudskosť nie je doposiaľ dostatočne vyzbrojená, preto návrat k barbarstvu nie je nemožný.“
René Cassin, spoluautor Deklarácie ľudských práv, ktorú prijalo Valné zhromaždenie OSN v roku 1948, a nositeľ Nobelovej ceny za mier, 1971.

Pátrame
1. Zovšeobecnite, na čo upozorňujú uvedení autori historických prameňov.
2. Zdôvodnite, ako s tým súvisí Deklarácia ľudských práv.

Do slovníčka
integrácia – združovanie rôznych štátov do záujmových zoskupení v rozličných oblastiach a na rozličných stupňoch
militarizácia – podriadenie celej štátnej správy vojsku, politika zbrojenia, zbrojenie, vyzbrojovanie

Rozlišujeme, usporadúvame, opakujeme
1. Zistite príčiny prvých rozporov medzi štátmi niekdajšej protihitlerovskej koalície.
2. Zdôvodnite, prečo začali západoeurópske štáty po druhej svetovej vojne postupne spolupracovať.
3. Uveďte organizácie, ktoré stáli na počiatku integrácie európskych štátov.
4. Predstavte si, že ste francúzskym politikom, ktorý vyhlasuje niekoľko rokov po vojne,
že treba úzko politicky i hospodársky spolupracovať s bývalým úhlavným nepriateľom Nemeckom. S akými reakciami by ste sa stretli vo vtedajšom Francúzsku?


93

(IV/5)	Svet po druhej svetovej vojne
 

Skúste si spomenúť
Akým spôsobom si ZSSR zabezpečoval svoj vplyv v štátoch, ktoré oslobodila Červená armáda?



Maršál Josip Broz Tito ako Judáš, sovietska karikatúra z roku 1949. Prečo sovietsky karikaturista stvárnil Tita ako Judáša?

Busta Milady Horákovej. Obeť politických procesov v 50. rokoch 20. stor. v Československu

Stavba Berlínskeho múru, 1961

Na východ od „železnej opony“


„Churchill neochotne, Roosevelt bez väčšej obavy súhlasili, aby Červená armáda okupovala veľkú časť Európy a aby tam od tých čias mal Sovietsky zväz dominantné postavenie. Skutočnosť, že to dosiahne dosadením komunistických vlád pod priamou kontrolou KGB, bola vlastne iba detailom...“
Denis Healey, medzinárodný tajomník britskej Labouristickej strany

Sovietizácia strednej a východnej Európy
V oblasti svojej sféry vplyvu si Stalin vytvoril svoj tábor. Patrili sem Albánsko, Bul- harsko, Československá republika, Maďarsko, Nemecká demokratická republika, Poľsko a Rumunsko. Vo všetkých týchto štátoch bol nastolený totalitný režim s vládou jednej, t. j. komunistickej strany. Totalitný komunistický režim bol nastole- ný aj v Juhoslávii, ale jej vodca Josip Broz Tito sa odmietol podriadiť Stalinovmu diktátu. Opieral sa pri tom o fakt, že Juhosláviu neoslobodila Červená armáda, ale jeho vlastné partizánske oddiely.
  Krajiny kontrolované Sovietskym zväzom sa museli podrobiť Stalinovmu dik- tátu a stali sa jeho poslušnými satelitmi. Komunistické strany v týchto krajinách začali vyraďovať z verejného i politického života ľudí iného zmýšľania. Zmocnili sa kontroly nad školstvom, kultúrou i tlačou. Postupne obsadili všetky kľúčové miesta vo vláde, v polícii, armáde i v štátnom aparáte vlastnými ľuďmi.
  Vo všetkých týchto krajinách sa začali politické procesy, najprv s odporcami re- žimu, potom aj s vlastnými ľuďmi, ktorí boli vyhlásení za zradcov a prisluhovačov svetového imperializmu.
Hospodárske zaostávanie
Prvé hospodárske opatrenia, ktoré presadzovali komunisti, boli zamerané na po- vojnovú hospodársku obnovu. Mnohí verili, že poľnohospodárska reforma – roz- delenie veľkostatkov – a poštátnenie kľúčových odvetví národného hospodárstva dokážu aj bez pomoci Marshallovho plánu odštartovať hospodársky rozmach.
  Celá štruktúra hospodárskeho života – výroba, trh, financie – bola zovretá do sovietskeho modelu centrálneho plánovaného hospodárstva, ktorý sa opieral o byrokratickú kontrolu a potláčal akúkoľvek iniciatívu.
  Začiatkom päťdesiatych rokov sa dosiahol rast výroby, zrušil sa prídelový sys- tém, zavedený ešte za vojny, a postavilo sa veľa bytov i nových podnikov. Takto centrálne riadené hospodárstvo sa však čoskoro stalo brzdou hospodárskeho rozvoja a nedokázalo pružne reagovať na potreby obyvateľstva. Viedlo to k za- ostávaniu za západnou Európou.
  Keď sa zavŕšila séria komunistických prevratov, rozhodol sa Sovietsky zväz ro- ku 1949 založiť Radu vzájomnej hospodárskej pomoci (RVHP). Mala usmerňo- vať hospodársku spoluprácu medzi štátmi sovietskeho bloku. Najprv sa týkala len obchodu, neskôr aj plánovania výroby a napokon mala viesť k hospodárskej in- tegrácii pod sovietskym dohľadom a diktátom.
„Železná opona“
Čím zjavnejšie bolo zaostávanie životnej úrovne sovietskeho bloku za zápa- doeurópskym štandardom, tým úzkostlivejšie dbali komunistické vlády, aby ich obyvatelia boli izolovaní od demokratického sveta. Táto izolácia ešte viac pre- hlbovala zaostalosť celého bloku. Pevné hranice s prísnou kontrolou pohybu osôb i tovarov, ktoré izolovali sovietsky blok, dostali pomenovanie „železná opona“.
  Situácia sa podstatne nezmenila ani po Stalinovej smrti v marci 1953. Roku 1955 bola štruktúra „sovietskeho sveta“ zavŕšená vytvorením vojenskej a politic- kej organizácie, ktorá dostala názov Varšavská zmluva.


94

 

Na stope
„Komunistické plánované hospodárstvo obsahuje zvláštny neporiadok.
Neprítomnosť akejkoľvek kritiky a odmietanie vážne myslených návrhov nevyhnutne vedie k plytvaniu a ustrnutiu. Práve pre túto politickú
a hospodársku neobmedzenú moc môže hospodárenie podnikov aj pri najlepších úmysloch vyjsť nazmar. Pritom nikoho nezaujíma, koľko takéto podniky stoja celé hospodárstvo. Koľko stojí národ zanedbané poľnohospodárstvo? Koľko stojí mŕtvy kapitál, ktorý sa investoval do málo výnosného priemyslu? Koľko stoja málo zaplatení robotníci, ktorí systematicky leňošia? Koľko stojí zlá kvalita vo výrobe? Náklady sa vôbec nedajú odhadnúť!“
Milovan Djilas, juhoslovanský komunista, 1948
 	
   „Komunizmus je svetlá budúcnosť ľudstva. Budovanie komunistickej spoločnosti sa stáva bezprostrednou praktickou úlohou sovietskeho ľudu. Komunizmus je beztriedny spoločenský poriadok, v ktorom sú výrobné prostriedky majetkom všetkého ľudu a všetci členovia spoločnosti si budú sociálne celkom rovní. V beztriednej spoločnosti všetky pramene spoločného bohatstva budú tiecť bohatšie. V nej bude vládnuť veľký princíp: Každý podľa svojich schopností, každému podľa jeho potrieb. V budúcom desaťročí (1961 – 1971) Sovietsky zväz pri výstavbe materiálno-technickej základne komunizmu predbehne vo výrobe na jedného obyvateľa USA, najmocnejšiu a najbohatšiu krajinu kapitalizmu.“
Úryvok zo straníckeho programu Komunistickej strany ZSSR, 1961

Pátrame
1. Zistite nedostatky plánovaného hospodárstva, na ktoré upozorňuje
M. Djilas.
2. Rozpoznajte, čo bolo cieľom budovania komunistickej spoločnosti.
3. V čom podľa vás boli ciele komunistickej spoločnosti neuskutočniteľné?


Pátrame
1. Kto nakúka popod železnú oponu? Pomôžte si úryvkom z prejavu vo Fultone na strane 87.
2. Čo robia ďalšie postavy v pozadí?
3. Čo symbolizuje utekajúca postava?

„Vstup zakázaný na príkaz Jozefa“, anglická karikatúra z roku 1946


   „Južná časť bytoviek na Bernauerovej ulici bola vo východnom Berlíne, ale von- kajší okraj chodníka, ktorý popri nich viedol, patril už do západného Berlína. Brány týchto bytoviek, samozrejme, hneď 13. au- gusta zamkli, ale ľudia, ktorí žili v týchto bytoch, sa mohli pokúsiť o útek skokom
z okna. V ten deň som videl viacerých ľudí skočiť z tretieho alebo štvrtého poschodia do plachiet, ktoré držali požiarnici západ- ného Berlína na vonkajšom okraji chodníka. Neskôr tieto budovy zbúrali.“
Detlef Kühn, spomienky na rok 1961



              Čo boli ochotní ľudia urobiť, aby sa dostali do západnej časti Berlína?

Bude vás zaujímať
História rozdeleného mesta
Berlín, podobne ako celé Nemecko, bol po vojne rozdelený na štyri okupačné zóny. Aby si sovietska okupačná správa zabezpečila vplyv
v celom Berlíne, uzavrela v júni 1948 železničnú, cestnú i vodnú dopravu zo západných zón Nemecka do západného Berlína. Chcela tak Berlín „vyhladovať“. Blokáda trvala do mája 1949. Po celý čas blokády zásobovalo americké letectvo západný Berlín „vzdušným mostom“.
Vojenské i civilné lietadlá dovážali potraviny, suroviny pre priemysel, dopravovali ľudí. USA týmto spôsobom demonštrovali svoju hospodársku a technickú prevahu. Sovietsky zväz musel ustúpiť a blokádu zrušil.
Aby vláda NDR zabránila masovému odchodu svojich občanov do západného Berlína a odtiaľ do SRN, v priebehu jedinej noci natiahli ostnatý drôt a iné prekážky okolo celého západného Berlína. O tri dni neskôr 16. augusta 1961 začala stavať skutočný múr medzi východným a západným Berlínom. Prísne strážený, 165 km dlhý múr sa nadlho stal pre celý svet symbolom rozdelenej Európy. Bol stelesnením „železnej opony“. Odstránili ho v novembri 1989 po páde komunistických diktatúr.

Železná opona vo vedomí ľudí
„Do Anglicka som prišla ako tlmoč- níčka so skupinou detí, ktoré pozvali na návštevu v rámci výmenného progra- mu Ligy československo-britského priateľstva. Na konci nášho pobytu
v južnom Walese bola slávnosť,
na ktorej československé deti tancovali a spievali. Pri čaji sa ma stará mama jedného z britských detí opýtala: ,Ako sa vám podarilo dostať sa sem?‘ Odvetila som: ,Prileteli sme lietadlom.‘
,Ach, naozaj? Nevedela som, že je to možné.‘ ,Prečo?‘ opýtala som sa. Od- vetila: ,Netušila som, že lietadlá môžu lietať tak vysoko, že preletia ponad železnú oponu.‘“
Zo spomienok novinárky Oľgy Szantóovej, ktorá v 50. rokoch 20. stor. navštívila Veľkú Britániu.

Pátrame
1. Akú predstavu mala stará mama jedného z britských detí o železnej opone?
2. Pod vplyvom akých okolností mohla nadobudnúť takúto predstavu?


Do slovníčka
KGB – sovietska tajná polícia znárodňovanie – prevod majetku z rúk jednotlivcov (súkromníkov) do rúk štátu


Rozlišujeme, usporadúvame, opakujeme
1. Kedy a kde sa začala komunistická diktatúra?
2. Zdôvodnite, prečo sa Juhoslávia odmietla podriadiť Stalinovmu diktátu.
3. Uveďte, akými prostriedkami chceli politici vo východoeurópskych krajinách dosiahnuť povojnový hospodársky rozmach.
4. Porozprávajte, za akých okolností vznikla Nemecká demokratická republika.


95

(IV/6)	Svet po druhej svetovej vojne
 

„Kto nejde s nami, ide proti nám!“
„Stalin, Gottwald, Široký, nech nám žijú naveky!“
„Ruka v ruke, v jednom šíku budujeme republiku!“
„Poručíme větru, dešti...!“
„Ten, kto stojí na chodníku, nemiluje republiku!“ Heslá komunistickej propagandy
Skúste si spomenúť
Prečo vznikla RVHP a Varšavská zmluva?

Z galérie osobností

Viliam Široký (1902 – 1971)
Jeden z vedúcich predstaviteľov Komunistickej strany Slovenska. V roku 1953 sa stal predsedom vlády, predtým od roku 1950 pôsobil ako minister zahraničných vecí. Podieľal sa na príprave politických procesov a čistiek. Roku 1963 ho sami komunisti odstránili z politického života.

Ján Vojtaššák (1877 – 1965)
Slovenský rím. kat. cirkevný hodnostár, od roku 1921 spišský biskup. Počas existencie slovenského štátu zastával vysokú politickú funkciu. V rokoch 1950 – 1963 väznený komunistickým režimom.

Vladimír Clementis (1902 – 1952)
Slovenský komunistický politik
a publicista. V rokoch 1948 – 1950 minister zahraničia ČSR. V politickom procese roku 1952 odsúdený na trest smrti. Roku 1963 ho rehabilitovali.

96

Sovietizácia Československa


Politický zvrat, ktorý sa odohral vo februári 1948, poznamenal vývoj Českoslo- venska na 40 rokov. Krajina sa dostala do područia Sovietskeho zväzu a o všet- kom dôležitom sa rozhodovalo v Moskve.
Politický systém
Komunistická strana sa stala štátostranou. Svoju vedúcu úlohu si nechala po- tvrdiť v ústave z roku 1960. Vo voľbách si občan nemohol slobodne vyberať svo- jich zástupcov. Vždy sa volili iba tí poslanci, ktorých navrhla komunistická strana. Hovorilo sa tomu jednotná kandidátka.
  Politický systém sa budoval na prísnom centralistickom princípe. Znamenalo to ďalšie obmedzenie právomocí slovenských národných orgánov. Roku 1960 bol rozpustený Zbor povereníkov a SNR sa stala len formálnou inštitúciou. Cen- tralizácia znamenala aj sústreďovanie neobmedzenej moci do rúk najvyšších predstaviteľov vládnucej strany, ktorí boli zároveň aj najvyššími štátnymi funkci- onármi.
  Na začiatku 60. rokov komunistickí funkcionári na čele s prezidentom Antoní- nom Novotným vyhlásili, že v krajine už bol vybudovaný socializmus. Podľa novej ústavy z roku 1960 sa Československo stalo socialistickým štátom s oficiálnym názvom Československá socialistická republika (ČSSR).
Umŕtvená a zastrašovaná spoločnosť
Hneď po februári 1948 sa začala tzv. očista verejného života. Odstraňovali sa z neho nielen príslušníci nekomunistických strán, ale aj tí občania, ktorí boli novému režimu nepohodlní. Čistky sa robili aj medzi riadne zvolenými poslan- cami Národného zhromaždenia, SNR a národných výborov. Komunisti začali organizovať celú spoločnosť v centrálnych organizáciách, akými boli odborové hnutie, Zväz československo-sovietskeho priateľstva, pre školákov to bola jed- notná pionierska organizácia a neskôr Československý zväz mládeže.
  Akákoľvek vlastná iniciatíva bola nežiaduca. Komunisti kontrolovali spoloč- nosť prostredníctvom Štátnej bezpečnosti (Štb). S tajnou bezpečnosťou spolu- pracovalo veľa ľudí, ktorí udávali občanov počúvajúcich zahraničný rozhlas, kriticky sa vyjadrujúcich k režimu, alebo aj tých, ktorí sa nezúčastňovali oficiál- nych komunistických osláv.
Vykonštruované procesy
Tragickou súčasťou komunistického systému bolo kruté prenasledovanie skutoč- ných či iba vymyslených odporcov režimu, tzv. triednych nepriateľov. V mene toho začalo masové zatýkanie, väznenie a iné prenasledovanie občanov. Nepo- hodlné osoby posielali do táborov nútených prác. Uskutočnili sa stovky vopred naplánovaných súdnych procesov. Obžalovaní sa po krutom fyzickom i psychic- kom mučení priznávali k najťažším zločinom (vlastizrada, špionáž, sabotáže atď.), ktoré však nikdy nespáchali.
  Rozsudky z politických procesov boli kruté: mnohoročné väznenie a 232 roz- sudkov smrti. Ich obeťami sa stali najprv funkcionári bývalých nekomunistických strán. Neskôr kňazi a rehoľníci, pričom všetky rehole boli rozpustené a kláštory zatvorené. Vzápätí sa obeťami procesov stali aj funkcionári vládnucej komunistic- kej strany. Nevyhli sa im ani protifašistickí bojovníci, roľníci, ktorí nechceli vstú- piť do jednotných roľníckych družstiev, a obyčajní občania.







Stuha Československo-sovietskeho priateľstva

 

Na stope
„Máme v našej obci triedneho nepriateľa? Splnila obec dodávky mäsa
a obilia? Prečo tá a tá osoba aj napriek tomu, že nepracuje, si dobre žije? Prečo a čo si rôzne osoby potajomky šuškajú? Prečo nie je záujem o sovietske filmy? Prečo majitelia domov nevyvesujú pri štátnych oslavách zástavy? Kto a prečo sabotuje v obci rôzne príkazy? Za všetkými týmito otázkami je skrytý nepriateľ, ktorého je nutné odhaliť...“
Úryvok zo smerníc pre zaraďovanie osôb do táborov nútených prác, 1949

   „Zobrali ma v noci. Vyšetrovanie sa nikdy neobišlo bez surovostí, urážok, ponižovania, bez bitia. Dali mi na krk slučku, a keď sa vraj nepriznám, že ma obesia. Nemal som sa k čomu priznať. K hlave mi priložili revolver. Keď sa nepriznám, že ma zastrelia. Nemal som sa k čomu priznať. Vystrelili, ale bola to len poplašná pištoľ. Trvalo to niekoľko hodín. Sotva som už stál na nohách, mal som smäd i horúčku, žiadal som vodu, ale na moje prosby neodpovedali.“
Z výpovede vyšetrovaného dôstojníka pplk. F., 1949

   „Bolo mi oznámené, že vaše prosby o milosť boli zamietnuté a mne ostáva ešte niekoľko hodín života. So všetkým som sa vnútorne vyrovnal a neviem, či by nebolo pre mňa ťažšie ostať na tomto svete a znova mučivo prežívať všetko, čo som za posledné dva-tri roky musel prežiť. Navzdory všetkému sa zrodili lepšie časy, i keď cesta k nim je tvrdá a často krutá. Ak som pre niečo žil – tak pre toto.“
Z posledného listu príbuzným popredného slovenského politika V. Clementisa pred jeho popravou v decembri 1952

Pátrame
1. Uveďte, k čomu nabádajú uvedené smernice.
2. Čo bolo cieľom brutálnych výsluchov zatknutých osôb?
3. Zhodnoďte postoj V. Clementisa len pár hodín pred popravou.
4. Zistite, ku ktorej skupine prenasledovaných patril V. Clementis.





Kladivá, kosáky, továrenské komíny, ozubené kolesá, kombajny – tieto symboly práce rúk komunisti zneužívali na propagandu. „Zdobili“ nimi budovy, závody, ulice miest i dedín.




Bude vás zaujímať
Kto nesúhlasil s jednotnou kandidátkou, mohol do volebnej urny hodiť biely lístok. Vo voľbách roku 1948 sa na Slovensku takýchto odvážliv- cov našlo 14 %. Neskôr biele lístky zrušili.

Do slovníčka
sabotáž – úmyselné ničenie dačoho, napr. výroby
Zbor povereníkov – výkonný orgán SNR, prakticky slovenská vláda, povereníci mali právomoci ministrov pre územie Slovenska









Pátrame
1. V čom sa odlišujú voľby z rokov 1954 a 1960
od volieb z roku 1946 (pomôžte si stranou 91)?









Voľby do Národného zhromaždenia 12. 6. 1960

Rozlišujeme, usporadúvame, opakujeme
1. Zistite, do akej mocenskej sféry patrilo Československo po roku 1948.
2. Prečo hovoríme, že Československo sa stalo satelitným štátom?
3. K čomu viedla myšlienka, že po víťazstve so- cialistickej revolúcie sa zostruje triedny boj?

Z médií
Ladislav Mňačko: Ako chutí moc Miloslav Švandrlík: Černí baroni Černí baroni (film)


97

(IV/7)	Svet po druhej svetovej vojne
 

„Ľudská veľkosť nespočíva ani
v nahromadených pokladoch, ani v ničivosti zbraní, ale jedine v práve a v spravodlivosti.“
Mahátmá Gándhí
 	
	
Skúste si spomenúť
1. Ktoré štáty kolonizovali v rokoch 1880 – 1914 Afriku?
2. Vysvetlite pojem kolónia.


Z galérie osobností

Mahátmá Gándhí (1869 – 1948)
Politický vodca indického ľudu v boji
za nezávislosť. „Mnoho verejne činných ľudí podstupuje isté obete zo sebeckých dôvodov.
Gándhí je však celkom iný. Je jedinečný vo svojej vznešenosti. Nedychtí po moci, postavení, popularite a sláve. Ponúknite mu indický trón a odmietne na ňom sedieť, predá však drahé kamene a peniaze rozdá
chudobným... Hnutie odmietania spolupráce
s nespravodlivou vládou je skutočne mohutné. Ide o konflikt myšlienky s fyzickým násilím.
Je šťastím, že toto hnutie vedie Gándhí, ktorého uctievajú v celej Indii.“

Džaváharlál Néhrú (1889 – 1964)
Prvý predseda indickej vlády, 1947 – 1964

Koniec kolonializmu


Po druhej svetovej vojne národy Ázie a Afriky, ktoré boli pod stálou koloniálnou správou a ktoré už po desaťročia usilovali o nezávislosť, vydobyli si štátnu samo- statnosť.
India
Už v 19. storočí sa v Indii prejavoval odpor proti kolonizátorom. V medzivojnovom období bol hlavným predstaviteľom protibritského odporu Mahátmá Gándhí, hlásateľ pasívneho odporu, občianskej neposlušnosti, protestu bez násilia.
  Počas druhej svetovej vojny londýnska vláda sľúbila Indii nezávislosť. V nezá- vislej Indii sa však vzápätí prejavili rozpory medzi rôznymi etnickými (národnými) a náboženskými skupinami, ktorých obeťou sa stal aj Mahátmá Gándhí. Na úze- mí niekdajšej britskej kolónie vznikli dva štáty – India a Pakistan. Z východného Pakistanu sa roku 1971 oddelil Bangladéš. Indii sa podarilo úspešne taktizovať medzi obidvoma politickými a vojenskými blokmi. Tým sa stala vzorom pre mno- hé africké a ázijské štáty, ktoré sa nechceli dať vtiahnuť do silového poľa super- veľmocí.
Vietnam, Laos, Kambodža
Tieto tri krajiny (tzv. francúzska Indočína) boli francúzskymi kolóniami. Počas voj- ny ich obsadilo Japonsko. Francúzsko sa ich ani po vojne nechcelo vzdať a po- kúsilo sa obnoviť svoje koloniálne postavenie.
  Situácia však bola úplne iná ako pred vojnou. Proti japonskej okupácii sa vytvo- ril veľmi silný domáci odboj a jeho komunistickí vodcovia sa po vojne nehodlali nečinne prizerať, ako sa v ich vlasti obnovuje francúzsky kolonializmus. Navyše, na ázijskej scéne sa po vojne objavila nová veľmoc – Čína. V Číne bol komunis- tický režim spriatelený so Sovietskym zväzom. Čína podporovala komunistické krídlo národnooslobodzovacieho hnutia v Indočíne.
  Tieto rozpory vyústili do vojny v Indočíne, v ktorej boli napokon Francúzi po- razení. Kambodža a Laos dosiahli úplnú nezávislosť, ale Vietnam bol rozdelený na dve časti: na Vietnamskú demokratickú republiku na čele s komunistom Ho Či Minom a na Južný Vietnam s proamerickou vládou. Ho Či Minove partizánske jednotky však ďalej operovali v južnej časti krajiny, čo napokon viedlo k dlho- trvajúcej vojne. Na strane Južného Vietnamu vstúpili do vojny USA. Vietnamská vojna (1965 – 1973) sa skončila ústupom amerických síl z tejto oblasti a zjedno- tením Vietnamu pod komunistickou vládou.
Kórea
Kórea bola od roku 1910 pod nadvládou Japonska. Po porážke Japonska bola Kórea rozdelená na severnú časť, kde sa moci ujal komunistický režim, a na Juž- nú Kóreu pod patronátom USA. V júni 1950 vtrhli do Južnej Kórey severokó- rejské vojská podporované Čínou. Južnej Kórei prišli na pomoc vojenské oddiely USA a OSN. A tak sa kórejská vojna pretiahla na tri roky. Po komplikovaných mierových rokovaniach sa medzi oboma štátmi určili nové hranice na 38. rovno- bežke.
Afrika
Rozklad koloniálneho systému v Afrike bol podstatne pokojnejší. Jednotlivé národy sa postupne vymaňovali spod koloniálnej nadvlády. Najprv si vymohli sa- mosprávu, potom autonómiu a napokon úplnú samostatnosť. Významný bol naj- mä rok 1960, keď jednotlivé štáty v Afrike jeden za druhým získavali nezávislosť. Preto sa aj rok 1960 nazýval „rokom Afriky“.
Dramatický priebeh mala dekolonizácia len v Alžírsku, Kongu a v Angole.


98

 





Na stope



Dekolonizácia po roku 1945

Mao Ce-Tung (1893 – 1976)
Zakladateľ Čínskej ľudovej republiky,
v ktorej zaviedol diktatúru sovietskeho typu. Postupne sa však odklonil od svojho vzoru, lebo mal iné predstavy o hospodárskom rozvoji, ale

   „Jednou z najdôležitejších otázok je znovuvybudovanie vzťahov medzi Áziou a Európou... India nie pre svoje ambície, ale vzhľadom na svoju geografickú
a historickú predurčenosť musí zohrať veľmi dôležitú úlohu v Ázii a vo vzťahu medzi Východom a Západom... Rovnako nemožno o akejkoľvek otázke Ďalekého východu uvažovať bez Indie... V minulosti Západ ignoroval Áziu, alebo jej neprikladal takú úlohu, ktorá jej náležala. Ázia bola skutočne odsunutá na zadné sedadlo a ani politici nepostrehli meniacu sa realitu... Nemyslím si,
že my v Ázii sme v každom smere najprednejší, etnicky či morálne, vzhľadom na národy Európy. Viem si predstaviť, že sme i horší. No Európa je zaťažená dedičstvom konfliktov... Môžeme pozorovať, že svet stále viac smeruje
k jednote... My by sme mali smerovať našu politiku tak, aby sme sa vyhli konfliktu...“
Rabíndranáth Thákur, slávny indický spisovateľ

Pátrame
1. Zistite, akú úlohu by mala zohrávať India po získaní nezávislosti.
2. Prečo sa hovorí, že ázijské štáty, ktoré boli pod koloniálnou nadvládou, začínajú zohrávať v súčasnom svete čoraz významnejšiu úlohu najmä v hospodárskej oblasti?
3. Uveďte príklady takýchto krajín, ktoré zaznamenali prudký hospodársky rozmach.
 	


Dievčatko Kim Phuc zasiahnuté americkým napalmom uteká so svojimi príbuznými z horiacej dediny počas vietnamskej vojny, v ktorej bojovali americké a severovietnamské vojská
(1965 – 1973). Fotografia vznikla 8. júna 1972 a doslova šokovala svetovú verejnosť. Fotografia so ženou s dieťaťom v náručí vznikla roku 1994. Podľa čoho by ste mali spoznať ženu s dieťaťom v náručí? Vypátrajte, aké zápalné látky tvoria zmes napalmu.

aj preto, lebo si pre Čínu nárokoval postavenie veľmoci. Roku 1959 vypovedal dohodu so ZSSR, čo viedlo k zhoršeniu, ba až k nepriateľstvu
vo vzájomných vzťahoch. Roku 1966 sa začal proces tzv. kultúrnej revolúcie, počas ktorej vyháňali vedcov, umelcov a profesorov z miest do dedín, kde ich všemožne ponižovali
a trápili. Symbolom kultúrnej revolúcie boli červené knižky Mao Ce-Tungových citátov. (Obraz Andyho Warhola.)

Bude vás zaujímať
Väčšina krajín bývalého sveta kolónií zostáva chudobná. Hoci ich bývalí kolonizátori neovládajú politicky, stále od vyspelých krajín závisia hospodársky. Táto zastrená forma závislosti sa nazýva neokolonializmus.
Najrozšírenejší je na kontinente, ktorý sa oslobodzoval posledný, v Afrike.


Na jednej z bratislavských ulíc môžete nájsť pamätnú tabuľu, ktorá pripomína, že 20. 8. 1938 navštívil Džaváharlál Néhrú so svojou dcérou Indirou Gándhíovou Bratislavu. Stretli sa tu so slovenským novinárom Vladimírom Clementisom.

Do slovníčka
dekolonizácia – politické, ekonomické a ideologické opatrenia, ktoré smerujú k likvidácii koloniálneho systému
mahátmá – v indickom jazyku „veľký duch“

Rozlišujeme, usporadúvame, opakujeme
1. Zistite, ktoré boli najdôležitejšie britské a francúzske kolónie v Ázii a kedy sa oslobodili.
2. V rôznych historických obdobiach ste sa stretli s pojmom kolonizácia. Vysvetlite tento pojem v jeho historických premenách.
3. Tip na projekt: Európania objavili a dobyli svet: 1492 – 1914
4. Charakterizujte súčasné vzťahy medzi Severnou a Južnou Kóreou.
5. Zhodnoťte súčasné politické i hospodárske postavenie Číny.
6. Prečo sa o väčšine štátov, ktoré tvorili bývalé kolónie, hovorilo, že predstavujú „tretí svet“? Vyjadrite svoj postoj k tomuto pojmu.


99

(IV/8)	Svet po druhej svetovej vojne
 

„Všetci členovia sovietskeho bloku sú povinní zasiahnuť v každej komunistickej krajine, kde sú ohrozené výdobytky socializmu.“
Brežnevova doktrína

Skúste si spomenúť
Vymenujte krajiny, ktoré patrili do sovietskeho bloku.


Z galérie osobností

Nikita Sergejevič Chruščov (1894 – 1971)
Po Stalinovej smrti sa Chruščov pokúsil odstrániť najkrikľavejšie prejavy Stalinovej krutovlády. Na XX. zjazde komunistickej strany roku 1956 otvorene kritizoval teroristický spôsob Stalinovej vlády. Prepustil väčšinu politických väzňov z táborov a pokúsil sa
o hospodárske reformy. Princíp komunistickej totality – vládu jednej strany – však zachoval. V medzinárodnej politike propagoval mierové spolužitie národov. Roku 1959 a 1961 sa stretol s americkými prezidentmi D. Eisenhowerom
a J. F. Kennedym. Tieto stretnutia postupne viedli k prelomeniu ľadov studenej vojny.
Chruščovova vláda však netrvala dlho. Roku 1964 ho neostalinistická skupina vedená Brežnevom zbavila moci. Leonid Iľjič Brežnev stál na čele sovietskej vlády v rokoch 1964 – 1982.
Zničená socha J. V. Stalina, Budapešť, 1956

Rovnováha strachu


Dve superveľmoci – USA a ZSSR – sa jedna druhej obávali a navzájom sa obvi- ňovali z pripravovanej agresie. Ich vojenské a politické súperenie bolo pre svet veľkým nebezpečenstvom, pretože obe mali vo výzbroji atómové zbrane. V kraji- nách sovietskeho bloku sa vo vykonštruovaných procesoch obviňovali ľudia ako
„imperialistickí agenti“.
„Hon na čarodejnice“
Po tom, čo ZSSR ovládol krajiny v strednej a juhovýchodnej Európe a začal sa presadzovať aj na ázijskom kontinente, začal sa Západ obávať jeho útoku v Euró- pe i v Ázii. Z toho pramenila rozsiahla protikomunistická kampaň v USA, ktorá dosiahla vrchol v rokoch 1950 – 1953. Osobitný výbor na vyšetrovanie neameric- kej činnosti na čele so senátorom McCarthym prenasledoval každého, kto bol po- dozrivý, že udržiava alebo v minulosti udržiaval styky s komunistami. Až keď sa obvinenia dotkli aj vedenia armády, americký senát odsúdil činnosť McCarthyho výboru za porušovanie občianskych práv a zakázal jeho činnosť.
Čiastočné uvoľnenie po Stalinovej smrti
Keď v marci 1953 zomrel J. V. Stalin, masový teror sa čiastočne zmiernil. Vo feb- ruári 1956 vedúci činiteľ ZSSR Nikita Chruščov predniesol na XX. zjazde soviet- skych komunistov tajnú správu o tom, akými spôsobmi Stalin vládol. Ani Chruš- čov však nepovedal celú pravdu a neodsúdil systém, ktorý takéto zločiny umožnil. Komunistickí vodcovia sa totiž nechceli vzdať samovlády a nehodlali rešpektovať občianske práva. Nechceli zmeniť systém, iba zmierniť represálie.
Nespokojnosť v sovietskom bloku
Ľudia v sovietskom bloku boli nespokojní s komunistickou diktatúrou a s nadvlá- dou ZSSR. Krátko po Stalinovej smrti došlo k nepokojom v Nemeckej demokra- tickej republike. Nepokoje boli za pomoci sovietskych vojsk tvrdo potlačené. Roku 1956 došlo k protikomunistickému povstaniu v Maďarsku. Aj toto po- vstanie bolo potlačené sovietskymi tankami, rovnako ako pokus o reformu ko- munistického systému v Československu roku 1968. Ukázalo sa, že ani Stalinovi nástupcovia nie sú ochotní vzdať sa pozícií vo svojich satelitných štátoch. Roku 1980 došlo k vážnej kríze v Poľsku, ktorú sa podarilo prekonať vyhlásením mi- moriadneho stavu bez zásahu ZSSR.
Svet na pokraji svetovej vojny
Uvoľnenie medzinárodného napätia po odsúdení stalinizmu v ZSSR netrvalo dlho. V roku 1961 vypukol nový berlínsky konflikt po vybudovaní Berlínskeho múru. O rok neskôr sa rozhorela karibská kríza, ktorá priviedla svet na samý okraj svetovej vojny. Roku 1959 sa na Kube dostali k moci kubánski partizáni pod ve- dením Fidela Castra. Kuba sa tak stala komunistickou a stala sa spojencom ZSSR. Roku 1962 sa Chruščov po dohode s Castrom rozhodol vybudovať na Ku- be tajné odpaľovacie základne pre rakety, ktoré mohli niesť aj jadrové hlavice. Reakcia amerického prezidenta Johna Fitzgeralda Kennedyho bola veľmi tvrdá, keďže sa to dialo v tesnej blízkosti USA. Hrozba amerického zásahu, ktorá moh- la vyvolať svetovú vojnu napokon
donútila Chruščova ustúpiť.
  Svet si vydýchol. Avšak obrov- ský zbrojný arzenál zbraní hromad- ného ničenia na oboch stranách bol pre ľudstvo veľkou hrozbou. Iba strach z ničivej vojny vytváral určitú rovnováhu, ktorá zabránila vojne.


Karikatúra studenej vojny a zbrojenia


100

 

Na stope
   „Námestie L. Kossutha [Košuta] bolo preplnené a ešte stále tam zo všetkých strán prúdili demonštranti. Stáli sme tam vyše dvoch hodín a čakali na to,
že niekto kompetentný príde a prehovorí k nám. Masy sa dožadovali Imreho Nagya, ktorému, zdá sa, dôverovali. Keď som sa nahlas spytoval okolostojacich, prečo nik nevojde do budovy a nevyzve niekoho z prítomných, aby pred nás predstúpil, odpovedal mi jeden starší pán: ,Syn môj, choď tam ty. Možno budeš mať šťastie a nájdeš niekoho, s kým sa dá hovoriť.‘ Tak som vošiel do budovy parlamentu. Ministra, ktorý so mnou hovoril, som presvedčil, aby z maďarskej zástavy, ktorú chcel vyvesiť, vystrihol komunistický znak.“
Zo spomienok účastníka povstania Ernő Pongrácza


Pátrame
1. Prečo ľudia vystrihovali zo zástav komunistický znak?
2. Čo tým chceli vyjadriť?



Pátrame
1. Kto sú politici na karikatúre?
2. Prečo karikaturista zobrazil ich rokovanie ako súboj v pretláčaní rúk?
3. Čím si ešte pomáhajú pri súboji?
4. Na čom sedia zobrazení politici?
5. Ako dopadol ich súboj?

Maďarská zástava
z povstania v roku 1956





Zábery z októbrových dní v Budapešti. Sovietsky zásah v Maďarsku spolu s odvetou, ktorá po ňom nasledovala, si vyžiadal smrť takmer 4 000 ľudí, z toho 700 sovietskych vojakov.


Rovnováha strachu. N. S. Chruščov hovorí Johnovi Kennedymu:
„Súhlasím, pán prezident, chceme rokovať.“ Karikatúra z londýnskych novín Daily Mail z roku 1962.



Sovietske tanky v Prahe, august 1968




Na akú udalosť reagoval nemecký karikaturista v roku 1963?

Bude vás zaujímať
„Keď v decembri 1980 Sovieti pohrozili, že napadnú Poľsko, Spojené štáty podnikli kroky, aby ich od takéhoto postupu odradili... V tom čase už Sovieti vedeli, že ak Poliaci budú klásť odpor, Spojené štáty sa nebudú nečinne prizerať...“

Zbigniew Brzeziński [bržeziňski], poradca prezidenta Cartera




Rozlišujeme, usporadúvame, opakujeme
1. Ako sa prejavovala studená vojna v praktic- kom živote ľudí na Východe i na Západe?
2. Uveďte, čo sa zmenilo po Stalinovej smrti.
3. Prečo v jednotlivých satelitných štátoch dochádzalo k výbuchom nespokojnosti?
4. Ktoré boli najvýznamnejšie prejavy odporu proti diktatúre vo východoeurópskych krajinách?
5. Zistite, aké sú v súčasnosti vzťahy medzi USA a Ruskom; medzi USA a Kubou.

101

(IV/9)	Svet po druhej svetovej vojne
 

„Vedúcou silou v spoločnosti i v štáte je predvoj robotníckej triedy, Komunistická strana Československa, dobrovoľný bojový zväzok najaktívnejších a najuvedomelejších občanov
z radov robotníkov, roľníkov a inteligencie.“
Článok 4 Ústavy ČSSR
 	
Skúste si spomenúť
V ktorom štáte bol už v 30. rokoch 20. stor. vy- hlásený program industrializácie a kolektivizácie?


Najväčšie stavby socializmu

Hlinikáreň v Žiari nad Hronom sa postavila
„na zelenej lúke“ v malebnej Žiarskej doline. Neboli tu zdroje surovín, z ktorých sa hliník vyrába. Keďže Československo nechcelo byť zá- vislé od dovozu tohto strategického kovu, začalo ho vyrábať za takýchto zložitých podmienok,
a to aj za cenu poškodenia životného prostredia. Našli v nej však zamestnanie tisíce ľudí.

Najväčší slovenský podnik Východoslovenské železiarne s ročnou výrobou viac než 4 mil. ton ocele. Výroba sa začala roku 1964.

Dve tváre komunistickej totality na Slovensku


Nastolenie komunistickej vlády spôsobilo výrazné zmeny v živote slovenskej spo- ločnosti. V hospodárskej sfére sa prešlo na prísne centrálne riadenie. Podľa so- vietskeho vzoru sa vytvárali päťročné plány, ktoré často obsahovali nesplniteľné ciele.
Priemyselná výroba
Priemysel sa spočiatku prednostne orientoval na ťažbu rúd, výrobu ocele, zbraní a tovaru, ktorý súvisel s potrebami zbrojenia. Zanedbávala sa výroba spotrebných predmetov, čo vyvolávalo zásobovacie ťažkosti a nedostatok tovaru každodennej potreby. Prebiehal proces industrializácie – spriemyselňovania. Postavili sa de- siatky nových tovární. Vyrábalo sa v nich však draho a často nekvalitne. Výroba sa neriadila potrebami trhu, ale vopred určeným plánom.
  Budoval sa najmä strojársky, chemický a zbrojársky priemysel. Neskôr sa však v slovenských továrňach sériovo vyrábali aj dôležité moderné výrobky, napr. tele- vízory a chladničky. Rozvíjala sa aj tradičná drevárska, sklárska a textilná výroba. Ľudia, ktorí mali zaistenú prácu, sa uspokojovali s horšími pracovnými, mzdový- mi i životnými podmienkami.
Poľnohospodárstvo
V poľnohospodárstve nastal tzv. proces kolektivizácie (združstevňovania). Roľníci boli nútení, aby vstúpili do družstiev, kde mali spoločne hospodáriť. Kolektivizá- cia sa uskutočňovala prevažne násilnými metódami. Jednotné roľnícke družstvá (JRD) boli na začiatku stratové, pracovná disciplína nízka a štát ich musel pod- porovať veľkými peňažnými dávkami. Ich ekonomický prínos sa začal čiastočne prejavovať až v 60. rokoch 20. stor. Tisíce roľníkov zbavených pôdy odchádzali do miest, kde vo fabrikách nachádzali zamestnanie a väčšie sociálne istoty.
Zmeny v štruktúre spoločnosti
V polovici šesťdesiatych rokov prvýkrát v dejinách Slovenska bolo viac občanov zamestnaných v priemysle než v poľnohospodárstve. Počet obyvateľov miest prudko narastal. V mestách rástli bytové sídliská vybavené moderným príslušen- stvom, na dedinách sa stavali nové domy. Celé slovenské územie bolo elektrifiko- vané. Spriemyselňovanie Slovenska spôsobilo v porovnaní s predchádzajúcim obdobím zvyšovanie životnej a kultúrnej úrovne väčšiny obyvateľov. Životná úro- veň však nedosahovala stupeň, aký existoval vo vyspelých štátoch Európy. Na- priek totalitnému režimu sa Slovensko stávalo modernou priemyselnou krajinou.
Nevyriešená otázka postavenia Slovenska
Otázka rovnoprávneho postavenia Slovenska v spoločnom štáte ostala nedorieše- ná. Od roku 1950 viedla komunistická strana sústavný boj proti tzv. slovenskému buržoáznemu nacionalizmu. Za jeho prejav boli označené všetky slovenské úsilia o federatívne usporiadanie štátu. Obete boja proti „buržoáznemu nacionalizmu“ skončili vo väzeniach či v pracovných táboroch. To vyvolávalo nespokojnosť medzi obyvateľmi Slovenska a aj medzi niektorými slovenskými komunistami.



Výstavba Niklovej huty v Seredi. Dobudovaná bola v roku 1965, zrušená v roku 1992.

102

 

Na stope
   „Dovŕšiť socialistickú výstavbu vyžaduje podstatne rozvinúť národné hospodárstvo, dosiahnuť víťazstvo socialistickej poľnohospodárskej veľkovýroby, zvýšiť účasť pracujúcich na správe a riadení štátu. Chceme dosiahnuť, aby do roku 1965 poľnohospodárska výroba vzrástla o 40 % oproti roku 1957. Rátame s tým, že do roku 1970 môžeme v podstate vyriešiť bytový problém v republike.“
Z vyhlásenia KSČ z roku 1958

Bude vás zaujímať
„Akcia B“ postihla aj väčšie slovenské mestá, ako Bratislavu, Žilinu, Nitru, Komárno atď.
Jej cieľom bolo nielen získať kvalitné byty
pre súdruhov. Sledovalo sa ňou aj rozptýlenie
„nepriateľov ľudu“, väčšinou príslušníkov inteligencie a bývalých „buržujov“ zväčša sústredených vo väčších mestách. Zistite, či sa vaši príbuzní nestali obeťou „akcie B“.


Pre každé väčšie
či menšie slovenské mesto sa stalo typické panelákové sídlisko, ľudovo nazývané
„nocľaháreň“.
Pri výstavbe sídlisk sa zničilo veľa historických budov. Sídliská nená- vratne zmenili vzhľad krajiny. Na druhej strane poskytli bývanie
státisícom mladých rodín.
   „Na začiatku 50. rokov sa začala tzv. „akcia B“. V jej rámci v Prahe, Plzni a iných krajských mestách vysťahovali z bytov niekoľko stoviek ľudí. Byty boli potom ,z dôvodu verejného záujmu‘ zabavené a ich majitelia vysťahovaní
do pohraničných dedín. V rámci tejto akcie sa v okolí Prahy zabavovali rekreačné chaty a vily. Majitelia bytov a chát boli označení za ,triedne nepriateľské živly‘... Zhromaždil som materiál, z ktorého jasne vyplynulo, že ani jeden zabavený byt ,v záujme robotníckej triedy‘ nedostal ani jeden robotník.
Všetky boli pridelené dôstojníkom armády a bezpečnosti alebo funkcionárom komunistickej strany... Obete sa vyberali nie podľa ,triednych kvalít‘ majiteľov, ale podľa kvality bytu.“
Zo spomienok Zdeňka Mlynářa, bývalého člena ÚV KSČ




Tradičné dedinské domy často „z blata a hliny“ či drevené chalupy so šindľom takmer zmizli zo slovenských dedín. Nahradili ich poschodové rodinné domy s kúpeľňou, tečúcou vodou a ústredným
kúrením. Tradičné dedinské domy využívajú mestskí ľudia na „chalupárčenie“ alebo
v nich dožívajú osamelí starí ľudia.













Pátrame
1. Prečo je hliník strategickým kovom? (Pomôžte si učivom z chémie.)
2. Porovnajte článok 4 ústavy z ro- ku 1960 (s. 102) s paragrafom 58 ústavy z roku 1939 (s. 76).
3. Z ktorého štátu sa k nám dodnes dováža ropa a železná ruda?
4. Vypátrajte, do akej miery sa vašich príbuzných dotkla kolektivizácia.
5. Vypátrajte, do akej miery sa vašich príbuzných dotkla menová reforma.

Do slovníčka
súdruh – pôvodne vzájomné oslovovanie sa príslušníkov socialistických a komunistických strán. Po roku 1948 sa povinne zaviedlo ako bežné oslovenie namiesto pán, pani.
ÚV (ústredný výbor) – jeden z najvyšších orgánov komunistickej strany
federatívne usporiadanie štátu – štátne usporiadanie, v ktorom popri ústrednej vláde a ústrednom parlamente existujú federatívne vlády a parlamenty, ktoré majú kompetencie spravovať regionálne, tzv. federatívne štáty.

Rozlišujeme, usporadúvame, opakujeme
1. Rozpoznajte základné ciele industrializácie a kolektivizácie.
2. Uveďte, prečo bolo dôležité industrializovať Slovensko.
3. Ktoré odvetvia slovenského priemyslu sa rozvíjali a ktoré zaostávali?
4. Rozpoznajte klady a zápory industrializácie a kolektivizácie.
5. Vypátrajte, akým spôsobom industrializácia a kolektivizácia ovplyvnila život vašich blízkych či vzdialených príbuzných.


103

(IV/10)	Svet po druhej svetovej vojne
 

„Systém zabraňoval zmenám... vylučoval prirodzenú výmenu vodcov a zabraňoval tvorbe nových hospodárskych a politických programov. V roku 1968 sme narazili do tohto dinosaurieho systému v čase, keď ešte fungoval. Sovietske politbyro držalo pokope obrovskú ríšu
a dohliadalo, aby nikde nevznikla opozícia. Problémom bolo pokúsiť sa manévrovať tak dlho, kým nás akceptujú za civilizovaných podmienok. Myslel som si optimisticky, že by sme mohli dosiahnuť zmeny, lebo ich tyranstvo nebude môcť prekročiť isté hranice.“
Alexander Dubček
 	
Skúste si spomenúť
Ktoré najvýznamnejšie prejavy odporu proti komunistickej totalite sa objavili vo východo- európskych krajinách do roku 1968?




Z galérie osobností

Alexander Dubček (1921 – 1992)
Narodil sa v Uhrovci v tom istom dome ako Ľudovít Štúr. Vyrastal v ZSSR, kam jeho rodičia odišli za prácou. Po návrate na Slovensko pracoval ako robotník. Roku 1944 sa zapojil
do SNP. Po druhej svetovej vojne sa stal profesionálnym politikom. Postupne zastával viacero miest v štátnom aparáte a stále vyššie funkcie vo vedení Komunistickej strany Československa. Roku 1963 sa stal prvým tajomníkom Komunistickej strany Slovenska.
Roku 1968 sa ako prvý tajomník ÚV KSČ dostal na čelo hnutia, ktoré sa pokúsilo o reformu komunistického systému v Československu.
Toto reformné hnutie vošlo do povedomia sveta ako Pražská jar. Úsilie o reformu bolo potlačené vpádom vojsk Varšavskej zmluvy a následnou sovietskou okupáciou Československa.
Alexander Dubček a jeho spolupracovníci boli násilne odvlečení do ZSSR, kde ich donútili podpísať „dohodu“ nadiktovanú moskovskou vládou. Dubček bol postupne zbavený všetkých funkcií a dvadsať rokov žil v izolácii pod kontrolou ŠtB. Pre domácich občanov a najmä pre

Neúspešný pokus o reformu


Hospodárska a spoločenská kríza
Začiatkom šesťdesiatych rokov 20. storočia sa spoločnosť v Československu do- stala do hlbokej krízy. Krajina stále viac zaostávala za európskymi demokratický- mi krajinami. Postupne sa odhaľovali zločiny totalitného režimu proti nevinným ľuďom. Verejnosť sa dozvedala o krutých metódach vyšetrovania i o nespravodli- vo odsúdených na smrť.
  Roku 1961 sa zrútil nereálne postavený tretí päťročný plán a nastalo citeľné zníženie životnej úrovne, čo zvýšilo nespokojnosť občanov. Najviac sa to prejavi- lo medzi príslušníkmi inteligencie, najmä spisovateľmi a novinármi. Komunistic- ká strana sa pokúšala zastaviť vlnu kritiky čiastkovými reformami. No aj medzi jej členmi rástla nespokojnosť s vlastným vedením, ktoré nedokázalo riešiť zásadné problémy spoločnosti.
  Totalitný režim a necitlivé protislovenské prejavy jeho hlavného predstaviteľa Antonína Novotného narazili na Slovensku na odpor. Nastoľovali sa požiadavky nového federatívneho usporiadania štátu.
Pokus o „socializmus s ľudskou tvárou“
So stavom hospodárstva a spoločnosti boli nespokojní aj mnohí komunisti. Za- čiatkom roka 1968 sa namiesto Novotného stal prvým tajomníkom Komunistic- kej strany Československa, ako vôbec prvý Slovák, Alexander Dubček. V marci musel Novotný odísť aj z funkcie prezidenta republiky. Vystriedal ho Ludvík Svo- boda.
  Tieto zmeny naštartovali v celej krajine reformné hnutie, ktoré s nadšením podporovala drvivá väčšina spoločnosti. Zmeny sa diali pod heslom premeny so- cializmu na „socializmus s ľudskou tvárou“.
  Zrušila sa cenzúra, vznikali nové organizácie a spolky, ktoré sa mali neskôr stať politickými stranami. Konali sa verejné zhromaždenia, na ktorých občania slobodne formulovali svoje požiadavky. Kritizovali nedostatky, poukazovali na krutosti a nespravodlivosti minulých rokov, čiastočne sa uvoľnila náboženská sloboda.
  Vývoj na Slovensku roku 1968 opäť oživil aj citlivú otázku rovnoprávneho pos- tavenia Slovenska v spoločnom štáte. Slovenskí politici za podpory verejnosti žia- dali federatívne usporiadanie. Znamenalo to dve rovnoprávne republiky v spo- ločnom československom štáte. To sa aj v októbri 1968 uskutočnilo prijatím ústavného zákona o česko-slovenskej federácii.
Násilné potlačenie reformného hnutia
Sovietske vedenie na čele s Leonidom Brežnevom, ako aj štátne, komunisticko- stranícke vedenia ostatných komunistických krajín sa s nevôľou a strachom pozerali na vývoj v ČSSR. Obávali sa, že „iskra“ demokratizačného procesu preskočí aj do ich štátov. Preto sa rozhodli reformy v ČSSR potlačiť vojenskou silou.
  V noci z 20. na 21. augusta 1968 okupovali armády krajín Varšavskej zmluvy (s výnimkou Rumunska) Československo. Naj- vyššie orgány ČSSR protestovali proti vierolomnému kroku svojich
„spojencov“. No obávajúc sa krvi- prelievania, nevydali rozkaz na aktívnu vojenskú obranu  štátu.

zahraničie sa stal symbolom zápasu slovenského
a českého národa o demokraciu. Po páde komunistického režimu roku 1989 sa vrátil
do verejného a politického života. Bol zvolený za predsedu federálneho parlamentu. Zomrel po tragickej automobilovej nehode na jeseň roku 1992.


104

Do ulíc však vyšli protestovať státi- síce občanov, z ktorých desiatky zahynuli pod tankami alebo strela- mi okupantov. Pokus o demokra- tickú reformu socializmu v ČSSR bol kruto potlačený.

A. Dubček ako Jánošík
na karikatúre z roku 1968. Prečo český karikaturista M. Haďák nakreslil A. Dubčeka ako Jánošíka, ktorý tancuje nad zvláštnou vatrou?

 

    Fotografia Ladislava Bielika z Bratislavy,
ktorá obletela svet. Dnes patrí medzi sto najznámejších fotografií sveta.



   © Ladislav Bielik, Muž s odhalenou hruďou pred okupačným tankom,
21. 8. 1968
(výrez)


Na stope
   „Budeme sa usilovať o spojenie demokratických zásad riadenia s vedeckým riadením. Dnes sa stierajú triedne rozdiely. Hlavným meradlom hodnotenia ľudí sa stáva podiel, akým človek prispieva k spoločenskému rozvoju. Monopolizovať štátnu moc nemôže jediná strana. Musia k nej mať prístup všetky politické orgány ľudu. Treba zabezpečiť uplatnenie ústavných, zhromažďovacích
a spoločenských slobôd. Vzťah Čechov a Slovákov treba upraviť na federatívny systém.“
Z Akčného programu KSČ z apríla 1968


   „Odpor československého ľudu proti invázii piatich štátov Varšavskej zmluvy v auguste 1968 bol najpozoruhodnejším prípadom pasívneho odporu proti vonkajším agresorom, akého bol svet doposiaľ svedkom.
V priebehu šiestich dní, ktoré nasledovali po invázii, Česi a Slováci otvorene vzdorovali votrelcom, nepočúvali ich nariadenia, odmietali akúkoľvek spoluprácu a diskutovali s nimi, aby podkopali spoľahlivosť a vnútornú morálku vojenských jednotiek.“
Úryvok z knihy Adama Robertsa Czechoslovakia 1968, ktorá vyšla v Londýne v roku 1969.


30. október 1968. Podpisovanie zákona o československej federácii

   „My národ český a slovenský, vychádzajúc z poznania, že naše novodobé dejiny sú predchnuté obojstrannou vôľou žiť v spoločnom štáte, sme sa dohodli na vytvorení federácie, ktorá je dobrovoľným zväzkom rovnoprávnych národných štátov, založeným na práve sebaurčenia každého z nich.“
Z ústavného zákona prijatého 27. októbra 1968


Pátrame
1. Zistite, o akých konkrétnych slobodách hovorí program komunistickej strany.
2. Vysvetlite myšlienku „Monopolizovať štátnu moc nemôže jediná strana“.
3. Čo podľa A. Robertsa robili po invázii vojsk obyčajní ľudia? Čo sledovali ľudia takýmto postupom?
4. Porovnajte Robertsov text s „desatorom prikázaní“, ktoré slúžili ako návod, ako sa správať k okupantom.
5. Uveďte, na akom základe sa mal riešiť vzťah medzi Čechmi a Slovákmi.

Bude vás zaujímať
„Prší a venku se setmělo Tato noc nebude krátká Beránka vlku se zachtělo Bratříčku, zavírej vrátka!“
Piesne pesničkára a básnika Karla Kryla (1944 – 1994), ktoré reagovali na augustové udalosti, sa stali „hymnou“ pre staršiu
i mladšiu generáciu na dlhých dvadsať rokov. Spievali sa aj na námestiach v novembri 1989.

Z pouličných nápisov a kresieb na stene
„Lenin, zobuď sa, Brežnev sa zbláznil.“
„Nepľujte do vzduchu, poškodíte ruské bombardéry.“
„Ivan, choď domov, čaká ťa Nataša.“

Obyvateľstvo sa riadilo podľa „desatora prikázaní“, ktoré slúžili ako návod, ako sa správať k okupantom:
„nevieš, nestaráš sa, nehovoríš, nemáš, nevieš ako, nedáš, nemôžeš, nepodáš, neukážeš, nič neurobíš“.


Z výskumov
verejnej mienky (v septembri 1968). Údaje sú v %.DubčekSvobodaČerníkSmrkovskýÚplná dôvera97,297,890,490,1Dôvera
s výhradami
1,8
1,4
6,0
6,6Nedôvera0,20,31,21,3Nemá názor0,80,52,42,0
Bude vás zaujímať
Po roku 1945, 1948 a 1968 odišlo do emigrácie viacero významných osobností. Boli to napríklad spisovatelia Andrej Žarnov, Rudolf Dilong, Karol Strmeň, Leopold Lahola, Jozef Cíger-Hronský, maliar Ladislav Guderna, režisér Stanislav Barabáš, herec a mím Milan Sládek, ekonóm Eugen Löbl, hokejisti bratia Šťastní a iní. Roku 1970 predvojnový emigrant Štefan Roman založil v Kanade Svetový kongres Slovákov.
Po roku 1968 mnoho mladých ľudí emigrovalo zo Slovenska nielen z politických, ale aj
z ekonomických dôvodov.

Rozlišujeme, usporadúvame, opakujeme
1. Zistite, v ktorom období nastalo „oteplenie“ studenej vojny.
2. Určte príčiny spoločenskej a politickej krízy v 60. rokoch 20. storočia.
3. Prečo si štáty Varšavskej zmluvy neželali demokratizáciu ČSSR?
4. Ako sa riešila otázka vzťahu Čechov a Slovákov v roku 1968?
5. Spýtajte sa starých rodičov, ako si spomínajú na roky 1968 – 1969.
6. Tip na surfovanie: 100 najvýznamnejších fotografií sveta


105

(IV/11)	Svet po druhej svetovej vojne
 

„So Sovietskym zväzom na večné časy, a nikdy inak!“	Jedno z propagačných hesiel

Skúste si spomenúť
Čo bolo podstatou reforiem roku 1968?


Z galérie osobností

Gustáv Husák (1913 – 1991)
Právnik, politik a funkcionár Komunistickej strany Československa. Počas druhej svetovej vojny sa zapojil do protifašistického odboja a bol jedným z najvyšších politických predstaviteľov Slovenského národného povstania. Po roku 1945 zastával vysoké vládne funkcie: predseda Zboru povereníkov, povereník vnútra, poslanec SNR a Národného zhromaždenia. Člen najvyšších orgánov KSČ. V 50-tych rokoch
bol obvinený z buržoázneho nacionalizmu a odsúdený na doživotné väzenie. Roku 1960 ho podmienečne prepustili a roku 1963 čiastočne rehabilitovali. Roku 1968 sa stal podpredsedom vlády a poverili ho vypracovaním zákona o federatívnom usporiadaní československého štátu.
Po okupácii Československa a trvajúcich preja- voch nespokojnosti obyvateľstva bol v apríli 1969 dosadený do čela KSČ. Stal sa nástrojom mocenskej politiky okupantov, ktorí tankami potlačili reformy z roku 1968. S jeho menom
sa spája tzv. normalizácia a znovunastolenie centralistického, nedemokratického systému vlády jednej strany podľa sovietskeho vzoru. Roku 1975 sa G. Husák ako prvý slovenský občan stal prezidentom Československa.
Tejto funkcie sa vzdal roku 1989, necelý mesiac po páde komunistického režimu.







L. I. Brežnev, generálny tajomník ÚV KSSZ v rokoch 1964 – 1982. Jeden a pol roka po okupácii bol pri návšteve v Prahe
L. I. Brežnevovi udelený titul hrdina ČSSR. Karikatúra z roku 1990.

Umŕtvená spoločnosť


Zastavenie reforiem
Okupácia Československa sovietskymi vojskami znamenala koniec reformného hnutia. Na čelo komunistickej strany a štátu sa dostal slovenský komunistický po- litik Gustáv Husák, ktorý sa úplne podriadil príkazom Moskvy.
  Oficiálne stranícke dokumenty označili reformný proces za „kontrarevolúciu“ a opätovné nastolenie tvrdého totalitného režimu za „normalizáciu“, pretože takéto metódy riadenia spoločnosti považovali noví vedúci predstavitelia za nor- málne. Hovorili tiež namiesto o „socializme s ľudskou tvárou“ o „reálnom so- cializme“.
  Vo verejnom živote začali čistky. Ľudia, ktorých komunistická strana označila za protisocialistické živly, nemohli zastávať žiadne verejné funkcie. Prepúšťali ich zo zamestnania. Odobrali im cestovné pasy a nesmeli verejne vystupovať. Tieto obmedzenia sa dotkli aj ich príbuzných. Najviac to pocítili deti, ktoré obyčajne ne- mohli študovať na vysokých školách. Takýto postup bol otvoreným porušovaním občianskych a ľudských práv.
  Celá spoločnosť bola opäť pod kontrolou Štátnej bezpečnosti. Každý prejav nespokojnosti alebo nezávislého myslenia sa pokladal za nepriateľský a protištát- ny. Znovu sa začali politické procesy, aj keď nie s takými krutými rozsudkami ako v 50. rokoch. Mnohí občania, tak ako po roku 1948, emigrovali do západnej Eu- rópy alebo USA. Po roku 1968 odišlo z Československa 200 000 ľudí.
  Upevnenie nedemokratického systému ovplyvnilo aj federatívne usporiadanie štátu. Princíp federácie ostal iba na papieri a všetka moc sa sústredila v rukách vládnucej komunistickej strany.
Stagnácia hospodárstva
Normalizačný proces sa prejavil aj v hospodárstve. Jeho vývoj čoraz viac zaostával za vyspelými krajinami, čo sa nepriaznivo odrážalo na životnej úrovni obyvateľstva. Jeho veľká časť s existujúcimi pomermi síce nesúhlasila, ale sa im viac či menej prispôsobila. Občania sa utiahli do súkromia a prestali sa zaujímať o politický život. Takéto postoje, umŕtvujúce spoločnosť, vyhovovali vládnej moci, ktorá vedela, že si sympatie spoločnosti nezíska, a obávala sa iba prejavov odporu proti režimu.
Prejavy nesúhlasu a odporu
Už v januári 1969 domácou i svetovou verejnosťou otriasla samovražda pražské- ho študenta Jana Palacha. Upálil sa, aby vyburcoval svedomie spoluobčanov. Ro- ku 1977 vznikla v Prahe občianska iniciatíva Charta 77, ktorá vo svojich výzvach upozorňovala na porušovanie občianskych a ľudských práv.
  Na Slovensku sa odpor voči metódam „reálneho socializmu“ prejavil najmä medzi katolíckymi veriacimi, ktorí sa dožadovali ústavou zaručených nábožen- ských slobôd a práv, v skupinách ochrancov prírody a nezávislej inteligencie. Odporcovia režimu, ktorí sa nazývali disidenti, tajne vydávali a rozširovali tzv. sa- mizdatové knižky, brožúrky a výzvy. Komunistická strana a jej štátny aparát od- povedali na ich činnosť zostreným prenasledovaním a surovými zákrokmi.







Karikatúra slovenského karikaturistu
M. Vaneka. Vysvetlite myšlienku predavača.


106

 

Na stope
   „Roku 1968 sa u nás vytvorila široká protikomunistická koalícia, ktorá obnovovala stav spred februára 1948. Časť vedenia komunistickej strany vydávala tento protisocialistický pohyb za pozitívnu angažovanosť našich občanov. V skutočnosti sa tu otvoril priestor pre reakčné a kontrarevolučné živly.“
Z Poučenia z krízového vývoja v strane a v spoločnosti, ktoré vydalo vedenie komunistickej strany v roku 1970.

   „Pokus konečne vytvoriť (a prvýkrát v jeho i svetových dejinách) socializmus bez všemocnej tajnej polície, so slobodou písaného a hovoreného slova,
s verejnou mienkou, ktorá je vypočutá. S politikou, ktorá sa o ňu opiera,
s modernou kultúrou slobodne sa rozvíjajúcou a s ľuďmi, ktorí stratili strach, to bol pokus, ktorým sa Česi a Slováci prvýkrát od konca stredoveku ocitli opäť v strede svetových dejín a adresovali svetu svoju výzvu.“
Milan Kundera, český spisovateľ na stránkach časopisu Listy, december 1968

Pátrame
1. Porovnajte dva názory na rok 1968.
2. Konkretizujte predstavu reformátorov o socializme.
3. Ako boli v Poučení označení ľudia, ktorí chceli vybudovať „socializmus s ľudskou tvárou“?





Rozhodnutie o politických čistkách a odstraňovaní reformátorov padlo v apríli 1969. Zneužil sa na to aj „hokejový týždeň“ v marci 1969.
Po dvojnásobnom víťazstve ČSSR nad mužstvom ZSSR na Majstrovstvách sveta
vo Švédsku došlo v Bratislave a v Prahe k spontánnym oslavám. Tie však prerástli
do živelnej nespokojnosti
s pomermi, najmä s okupáciou republiky sovietskymi vojskami. Na obrázku jasajúci strelec gólu Jozef Golonka.

„Mal som tú česť vyžrebovať si jednotku, a tak som získal právo napísať prvé listy a nastúpiť ako prvá pochodeň...“
(Z posledného listu Jana Palacha)

Do slovníčka
normalizácia – zmrazenie demokratizačného postupu v Československu a postupná likvidácia jeho výsledkov. Proces obnovy prosovietskeho totalitného režimu, ktorý sa začal na jeseň 1968 a zavŕšil sa roku 1971.
Niekedy sa pod pojmom normalizácia označuje celé obdobie od augusta 1968 do novembra 1989.
kontrarevolúcia – hnutie namierené proti revolúcii a jej výsledkom
stagnácia – stav nečinnosti, ustrnutie, zastavenie, napr. ekonomického rastu samizdat – označenie pre literárne
a publicistické diela, ktoré z cenzúrnych dôvodov nemohli vychádzať v oficiálnych vydavateľstvách, šírili sa tajne v rukopisoch emigrácia – dobrovoľné alebo nútené presídlenie jednotlivca (skupiny) z vlasti
do inej krajiny

Rozlišujeme, usporadúvame, opakujeme
1. Vysvetlite pojem normalizácia.
2. Akým spôsobom boli postihovaní reformátori z roku 1968?
3. Ako sa normalizácia prejavila v hospodárstve i v riešení vzťahov medzi Čechmi a Slovákmi?

Z médií
Horiaci ker (film)

107

(IV/12)	Svet po druhej svetovej vojne
 

„Každá doba uskutoční nejaký sen doby predchádzajúcej.“
Jan Neruda
Skúste si spomenúť
1. Vymenujte najvýznamnejšie vynálezy od polovice 18. storočia.
2. Zhodnoťte, v čom spočíval ich význam.



Z galérie kozmonautov

Jurij Gagarin (1934 – 1968)
Sovietsky kozmonaut, vojenský letec.
12. 4. 1961 vykonal ako prvý človek vôbec let do vesmíru. Na kozmickej lodi Vostok 1 obletel Zem za 108 minút. Zahynul pri cvičnom lete.



Najväčšie havárie na atómových zariadeniach
1957	Winscale vo Veľkej Británii: únik
rádioaktívnych látok spôsobený tlejúcim grafitom. 40 mŕtvych
a zamorenie 500 km2.
1957 – 1958 . . na Urale (býv. ZSSR): výbuch
v medzisklade rádioaktívneho odpadu. Bezprostredné straty na životoch sa utajili, evakuovali obyvateľov 30 dedín.
1979	Hariburg v USA: dovtedy
najväčšia havária, akú svet zažil. Nastal obrovský únik rádioaktívnej pary a vody. Následky na zdraví sa neuvádzajú. Evakuovali 200-tisíc ľudí zasiahnutých žiarením.
1986	Černobyľ, Ukrajina (býv. ZSSR):
požiar na reaktore v atómovej elektrárni. Nasledoval únik rádioaktívneho mraku. Niekoľko stoviek mŕtvych. Rozsiahle územia v ZSSR zamorené, rádioaktívny mrak prenikol až do strednej Európy. V Černobyle
uniklo do vzduchu 40- až 50-krát viac rádioaktivity ako v Hirošime.
2011	Fukušima, Japonsko: havária
jadrovej elektrárne. Poruchy a únik radiácie do okolia boli spôsobené zemetrasením
a ničivými vlnami tsunami. Únik radiácie do ovzdušia sa prirovná- va k černobyľskej katastrofe.

Svetlá a tiene civilizácie


Atómový vek
Výbuch prvej atómovej bomby v Hirošime a jej ničivé dôsledky – osemdesiattisíc mŕtvych a najmä choroby z rádioaktívneho ožiarenia ešte aj v ďalších generá- ciách – pripomenuli ľudstvu, že žije v atómovom veku. Tragédia Hirošimy a Na- gasaki spôsobila, že jadrová energia zostávala dlho spätá s predstavou vojny.
  Výskumy mierového využitia jadrovej energie sa nejaký čas obmedzovali z obáv pred zneužitím jadrovej energie na vojnové účely. Postupne sa však ener- gia získaná pri štiepení atómového jadra začala využívať aj v mierovej oblasti. Najčastejšie to sú jadrové elektrárne, ktoré sú veľmi efektívne. Ich prevádzka je však spojená s viacerými rizikami. Akákoľvek havária jadrovej elektrárne môže bezprostredne ohroziť život ľudí, zamoriť vzduch a pôdu.
Kozmický vek
Vedecký výskum umožnil ľudstvu postupne prenikať do vesmíru. O kozmickom veku hovoríme od roku 1957, keď ZSSR vypustil prvú umelú družicu Zeme – Sputnik 1, o mesiac neskôr Sputnik 2 s pokusným psom Lajkou. V apríli 1961 obletel Zem v sovietskej kozmickej lodi prvý človek Jurij Gagarin, roku 1962 Američan John Glenn, roku 1965 prvá žena Valentína Tereškovová. Roku 1969 milióny ľudí prostredníctvom televíznych obrazoviek so zatajeným dychom sledo- vali pristátie dvoch Američanov – Neila Armstronga a Edwina Aldrina na Mesia- ci. Dôkazom užitočnej spolupráce bol spoločný sovietsko-americký kozmický let Sojuz – Apollo roku 1975.
  Tieto udalosti mohli ľudia sledovať v priamom televíznom prenose. Moderné masovokomunikačné prostriedky (tlač, rozhlas, televízia) boli takto schopné vysielať správy a priame prenosy do celého sveta.
Svet ako „globálna dedina“
Už roku 1946 vyrobila firma IBM prvý elektronický počítač. Od tých čias sa obja- vovali nové a nové generácie počítačov. Prudký rozvoj elektroniky a informatiky však nastal v 90. rokoch 20. storočia. Informatika nielenže spôsobila prevratné zmeny vo výrobe a jej riadení, ale vstúpila do každodenného života človeka. Pre- nos informácií pomocou družíc na obrovské vzdialenosti a masové využívanie internetu spôsobili, že sa svet stal „globálnou dedinou“. Masové používanie rov- nakého spotrebného tovaru, rýchla dostupnosť informácií z celého sveta a pre- nikanie životného štýlu vyspelých krajín na všetky kontinenty spôsobili, že sa svet začal civilizačne zjednocovať. Hovoríme o globalizácii.
  V modernom svete začala hrať čoraz významnejšiu úlohu veda. Vo vedeckej činnosti prevládli formy tímovej práce a zvyšovali sa náklady na výskum. Zrýchlila sa použiteľnosť nových vedeckých objavov v priemysle i v bežnom živote človeka.
  Na druhej strane si národy na celom svete uvedomili, že ich vlastné tradície a ich životný štýl predstavujú hodnoty, ktoré treba zachovať aj pre budúce gene- rácie.


108

 
Bude vás zaujímať
Rôzne katastrofy ľudskej civilizácie – ako zamorenie ovzdušia, havárie tankerov (lodí prevážajúcich ropu) v oceánoch, úhyn zvierat, odumieranie pralesov – „pľúc našej modrej planéty“, likvidácia jadrového odpadu, haldy skládok konzumnej spoločnosti najbohatších krajín sveta – to všetko spôsobilo, že ľudia si postupne začali uvedomovať slovo ekológia. Ohrozenie životného prostredia sa v osem- desiatych rokoch 20. storočia stalo všeobecne uznávaným svetovým (globálnym) problémom. Očividne katastrofálne dôsledky napríklad globálneho otepľovania sú na začiatku
21. storočia alarmujúce.


Udalosť, ktorá poznačila
21. storočie




„Je to malý krok pre človeka, ale veľký skok pre ľudstvo,“ povedal Neil Armstrong (1930 – 2012), keď ako prvý pozemšťan vstúpil 21. júla 1969 na Mesiac. Vzápätí ho nasledoval Edwin Aldrin [óldrin].


Na stope
   „V priebehu posledných štyroch mesiacov bolo pravdepodobné, že sa bude dať vyvolať reťazová reakcia vo veľkom množstve uránu, ktorou sa vytvorí veľké množstvo energie... Teraz je už isté, že sa to stane v blízkej budúcnosti. Tento nový jav by umožnil konštruovať bomby a je možné, že by sa takto skonštruoval nesmierne silný typ bomby. Spojené štáty americké majú iba skromné zásoby slabej uránovej rudy. V Kanade je kvalitná ruda. So zreteľom na túto situáciu by ste možno pokladali za potrebné, aby sa udržiaval stály kontakt medzi vládou a skupinou fyzikov pracujúcich na reťazovej reakcii v Amerike.“
Úryvok z listu, ktorý napísal A. Einstein 2. 8. 1939.


Rooseveltovi a odporúčal výrobu atómových bômb. Bolo tu však jedno ospravedlnenie – nebezpečenstvo, že by ich vyrobili Nemci.“
Úryvok z rozhovoru A. Einsteina s Linusom Paulingom, 1954
 	

Pátrame
1. Zistite, ako sa A. Einstein pozerá s odstupom času na výrobu atómových bômb.
2. Čím ospravedlňuje A. Einstein svoj súhlas s výrobou atómových bômb?













Do mrakodrapov Svetového obchodného centra (WTC), symbolov amerického obchodu, vrazili 11. septembra 2001 dve unesené dopravné lietadlá s cestujúcimi na palube.
Obidva mrakodrapy sa následne zrútili. V ich troskách zahynulo takmer 3 000 ľudí. Tretie lietadlo nasmerovali teroristi na washingtonský Pentagon. Štvrté unesené lietadlo havarovalo neďaleko Pittsburgu. Organizátorom útoku bol vodca teroristických skupín al-Káida Usáma bin Ládin. Najhľadanejšieho teroristu sveta Usáma bin Ládina zabili 2. mája 2011
pri pozemnej operácii americké elitné jednotky v pakistanskom meste Abbottabád.











V 60. rokoch 20. storočia zaznamenáva zmeny aj katolícka cirkev, ktorá si kladie otázku, aké je jej miesto v modernom svete. Šíri sa ekumenizmus, t. j. uzmierenie rôznych náboženstiev
na báze humanity a poľudštenia odcu- dzenej a konzumnej spoločnosti.
Nositeľom týchto myšlienok bol pápež Ján Pavol II. v rokoch 1978 – 2005.









 1. december – svetový deň boja
proti AIDS

Prvá umelá družica Zeme Sputnik 1

Rozlišujeme, usporadúvame, opakujeme
1. Porovnajte prudký vedecký a technický rozvoj, ktorý sa začal od polovice
20. storočia, s priemyselnými revolúciami
18. a 19. storočia.
2. Uveďte, ako rozvoj elektroniky a informatiky postupne ovplyvnil život ľudí.
3. Prečo je otázka životného prostredia celosvetovým problémom?
4. Rozlíšte pozitíva a negatíva procesu globalizácie. Diskutujte o jej prejavoch.
5. Zdôvodnite, prečo sa svet stal postupne
„globálnou dedinou“.
6. Porozmýšľajte nad tým, aké by mali byť životné hodnoty človeka 21. storočia.


109

(IV/13)	Svet po druhej svetovej vojne
 

„Umenie chce dospievať k podstate tak ako veda, ale svojím spôsobom.“
Nemecký maliar Franz Marc
 	
Skúste si spomenúť
Ktorý z umeleckých slohov vás doposiaľ najviac zaujal?



Federico Fellini (1920 – 1993)
Ako sedemnásťročný sa začal živiť tým, že kreslil pre časopisy vtipy. K filmu sa dostal o tri roky neskôr ako scenárista. Režírovať začal až po vojne. Jeho najslávnejšími filmami sú: Cesta (1954), Cabiriine noci (1956) a Giulietta [džulieta] a duchovia (1965). Vo všetkých troch
filmoch stvárnila hlavnú postavu jeho manželka Giulietta Masinová.

Konečná stanica autobusov na George Washington Bridge (1962) v New Yorku, ktorej tvorcom je taliansky architekt Pier Luigi [lujdži]
Nervi. Preslávil sa aj budovou UNESCO v Paríži.

Umenie „salónov a ulíc“


Abstrakcionizmus a pop-art
Umenie po druhej svetovej vojne bolo oveľa pestrejšie ako kedykoľvek predtým. Ešte tvorili umelci, ktorí sa preslávili medzi dvoma vojnami, ale už sa začala pre- sadzovať aj nová generácia.
  Najväčším prekvapením na prvých povojnových výstavách sa stali obrazy, kto- ré priťahovali pohľady divákov rôznofarebnými plochami, škvrnami a čiarami, ale nevyjadrovali nič konkrétne, nemali nijaký osobitný zmysel. Práve preto, že tieto obrazy neznázorňovali nič konkrétne, ani krajinky, ani postavy, dostal nový ume- lecký štýl názov abstrakcionizmus. Jeho najvýznamnejším predstaviteľom bol Jackson Pollock [džekson polok].
  V šesťdesiatych rokoch sa rozšíril z Ameriky nový smer – pop-art. Pop bolo skratkou slova populárny, čiže ľudový, a zobrazovalo bežné predmety. Pop-art bol nielen návratom od abstraktného ku konkrétnemu, ale aj deklarovaním toho, že do umenia môže patriť všetko: hamburger, kúsok torty, fotografia, plagát atď. Medzi najslávnejších predstaviteľov pop-artu patrí Andy Warhol. Motívy jeho ob- razov tvoria napríklad rôzne navrstvené konzervy alebo kartóny, celé série obra- zov filmových hviezd, ktorým dal označenie superstar.
Nová architektúra
Aj architektúra nadobudla po vojne nový vzhľad a štýl. Kým vojnou zničená Európa musela riešiť základné problémy rozbombardovaných miest, lacno a rýchlo stavať, v USA bolo dosť peňazí na netypické umelecké stavby. Mnohé z nich projektovali európski architekti, ktorí sa už v medzivojnovom období po- kúšali presadiť nové smery v architektúre. Po vojne sa presadili aj noví archi- tekti, napr. Oscar Niemeyer [nímajer], Norman Foster či Nicholas Grimshaw [grimšou].
Film a populárna hudba
Najmasovejším druhom umenia sa po druhej svetovej vojne stali film a populár- na hudba. Filmy a filmové hviezdy významne ovplyvňovali myslenie a cítenie ľudí na celom svete. Od 60. rokov 20. storočia, keď sa rozšírilo televízne vysielanie, prichádzali filmy prostredníctvom televíznej obrazovky do všetkých príbytkov.
  V povojnovom období mal veľký úspech najmä taliansky film, ktorý čerpal námety z vojny, ale aj zo života celkom obyčajných ľudí ťažko sa pretĺkajúcich biednymi povojnovými pomermi. Táto filmová škola sa nazýva neorealizmus. Ta- liansky film si aj v nasledujúcich rokoch udržal popredné postavenie vo svete. V šesťdesiatych rokoch dominovali v Európe filmy francúzskej novej vlny.V tom- to období sa presadila aj československá filmová škola (Obchod na Korze, Ostro sledované vlaky ocenené Oscarom). V posledných desaťročiach 20. storočia sa presadil predovšetkým americký film. Filmy sa začali vyznačovať predovšetkým akčnosťou a technickými trikmi, ktoré umožňoval vývoj elektroniky.
  Popri filme sa po vojne najrozšírenejším druhom umenia stala populárna hudba. Významným medzníkom vo vývoji populárnej hudby boli 60. roky, keď štyria mladí chlapci z Liverpoolu založili hudobnú skupinu The Beatles. Po- stupne, aj vďaka popularite The Beatles, vznikali početné hudobné skupiny vo všetkých krajinách (Rolling Stones, Led Zeppelin, Deep Purple...).








Skupina The Beatles
(1957 – 1970)


110

 

	

Marilyn – patrí k sérii, ktorú A. Warhol venoval tvári slávnej hviezdy. Jedno
z najpopulárnejších diel pop-artu.

Campbellova polievka, jedna z najznámejších tém z tvorby Andyho Warhola, 1965.
S jeho obrazmi sa môžete stretnúť v Múzeu moderného umenia Andy Warhola
v Medzilaborciach na východnom Slovensku. (Rodičia A. Warhola pochádzajú z východoslovenskej dediny Miková.)









Triond – detail, optická ilúzia pohybu a hĺbky.
Victor Vasarely, 1973

Marina City v Chicagu, obrovský mrakodrap, ktorý v rokoch 1964 – 1965 postavil Bertrand Goldberg. V čase, keď bol postavený, bol najvyššou budovou sveta. V horných podlažiach sú byty, dolné sú vyhradené na parkovanie áut a služby. Je tu aj obrovské divadlo.


Bude vás zaujímať
V 60. rokoch 20. storočia sa z USA rozšírilo tzv. hnutie hippies – ,,deti kvetov“. Mládežnícke hnutie odmietajúce konvencie, bigotnosť, spoločenskú zviazanosť a propagujúce spontánnosť, slobodu, mier, lásku, ale aj drogy a pohlavnú neviazanosť. Protestovalo najmä proti vojne a násiliu. Pre hippies bolo typické výstredné oblečenie.







Guggenheimovo múzeum v New Yorku. K moderným americkým architektom uznávaným na celom svete patrí F. Lloyd
Wright. Múzeum postavil ako kruhovú stavbu, ktorej vonkajší vzhľad zodpovedá vnútornej špirálovej rampe. Rampa vedie návštevníkov popri exponátoch zavesených pozdĺž oblých stien.




James Dean, hviezda filmového plátna 50. rokov 20. storočia





Opera v Sydney, ktorú postavil dánsky architekt Jörn Utzon v rokoch 1957 – 1972, predstavuje harmóniu fantázie a technického majstrovstva.












Číslo 1 – obraz Jacksona Pollocka, namaľovaný roku 1949, patrí k jeho najvýznamnejším.

Rozlišujeme, usporadúvame, opakujeme
1. Nájdite spoločné prvky medzi výtvarnými dielami prvej a druhej polovice 20. storočia.
2. Určte, v čom spočívajú vzájomné vzťahy architektúry a prírodného prostredia.
3. Aké najvýznamnejšie filmové festivaly poznáte?
4. Prečo sa film stal masovým umením?
5. Ktoré filmové hviezdy súčasnosti poznáte?
6. Ktorý je váš najobľúbenejší herec a hudobník?


111

(IV/14)	Svet po druhej svetovej vojne
 

„Ideologický ruch nemôže byť cieľom, aj keď vedie k vytváraniu terajších umeleckých programov. Výsledkom by mali byť diela a nie programy. Nechodíme už do školy, ale školíme sa, nemáme mládež, ale mládežnícke hnutie, nemáme čitateľov, ale čitateľské krúžky.“
Alexander Matuška, 1957
 	
Skúste si spomenúť
1. Kedy začal na Slovensku vysielať rozhlas?
2. Kedy sa uskutočnil v Európe prvý televízny prenos?
3. Aké oblasti kultúrneho života sa rozvíjali na Slovensku po roku 1918?



Slovenský rozhlas v Bratislave

Slovenská národná galéria

     Značka Bratislavských
hudobných slávností

Slovenská kultúra v podmienkach totality


Kultúra pod dohľadom komunistickej moci
Kultúrny život sa rozvíjal pod prísnym ideologickým dozorom vládnucej strany. Vylúčila z neho nepohodlné osobnosti, strážila ho pred prenikaním „nepriateľ- ských buržoáznych“, t. j. moderných vedeckých a umeleckých tendencií. Jediným prípustným umeleckým smerom bol zo sovietskeho vzoru prebraný tzv. „socialis- tický realizmus“, t. j. mechanické zobrazovanie skutočnosti v duchu mocenských a ideových potrieb vládnucej strany. Domáca i zahraničná literatúra boli pod prís- nym dohľadom cenzúry.
Literatúra a umenie sa nikdy celkom nepodriadili totalite
Pre umenie, ktorého podstatou je slobodná tvorivosť, bolo charakteristické, že si aj v ťaživých podmienkach totality dokázalo vydobyť určitý priestor. Napriek ties- nivej atmosfére vznikali na Slovensku nové profesionálne divadlá, umelecké súbo- ry, knižnice, kiná. Zakladali sa nové vedecké a kultúrne inštitúcie, ako Slovenská akadémia vied, Slovenská národná galéria, Slovenská filharmónia atď.
  Slovenské umenie dokázalo dôstojne reprezentovať svoju krajinu aj v zahra- ničí. Umenie napriek sústavným politickým tlakom svojou vnútornou silou a ži- votnosťou prekročilo hranice Slovenska a stalo sa súčasťou modernej európskej kultúry (napr. postmoderna, konceptualizmus). Poslami Slovenska a jeho kultúry boli aj viaceré umelecké súbory, napr. SĽUK, Lúčnica, Slovenská filharmónia či Opera SND. Svetové uznanie získala slovenská knižná grafika.
Kultúra pre všetkých
Pre 20. storočie je charakteristické, že umenie sa dostávalo medzi širokú verej- nosť. To platilo aj pre Slovensko. Divadlá, koncertné sály, galérie i múzeá boli ce- novo prístupné pre všetkých. Vládna moc tým chcela ovplyvňovať obyvateľstvo v duchu svojej ideológie, ale nemohla celkom zabrániť tomu, aby sa medzi verej- nosť dostali aj hodnotné umelecké diela, či už domáce, alebo zo zahraničia.
  Najmasovejším druhom kultúry sa stalo kino. Na plátna kín sa dostali mnohé vynikajúce diela svetovej kinematografie a aj slovenská filmová tvorba dosiahla svetové úspechy. Najvýraznejším bolo roku 1966 udelenie Oskara za česko-slo- venský film režisérov Kadára a Klosa Obchod na korze. V hlavnej úlohe tohto fil- mu zažiaril slovenský herec Jozef Króner.
  Rozvoj masovej kultúry podporilo televízne vysielanie, ktoré sa začalo na Slo- vensku od roku 1956. Televízne vysielanie sa v priebehu tridsiatich rokov stalo prirodzenou súčasťou spoločenského i súkromného života. Vpád televízie, mag- netofónov, neskôr videorekordérov do verejného života i domácností však oslabil vlastné kultúrne aktivity občanov.
  Kultúra a umenie pre svoj ďalší vývoj potrebovali preraziť existujúce politické obmedzenia, umelú izolovanosť od moderných prúdov vo svete. Preto bolo cel- kom prirodzené, že sa podieľali na oslabovaní a v konečnom dôsledku aj na zvrhnutí totalitného komunistického režimu v Československu.
















Slovenská filharmónia


Múzeum SNP v Banskej Bystrici


112

 

Na stope
   „Komunistická strana a socialistický štát musia ovládať tlač, rozhlas, televíziu, film, lebo tie sú nesmierne dôležitým nástrojom moci
a masovopolitickej výchovy, ktorý sa nikdy nesmie vymknúť riadeniu a kontrole strany a socialistického štátu, ak sa vec socializmu nemá dostať do vážneho nebezpečenstva.“
Z Poučenia z krízového vývoja v strane a v spoločnosti z roku 1970

P2 „Aká slobodná bude kultúra, záleží predovšetkým na samej kultúre.
Slobodnú tvorbu nemôže nikto nikomu zakázať. Zakazujú si ju len tí umelci
a vedci, ktorí sa boja o svoje postavenie. I oni môžu prekonať svoj strach a tvoriť slobodne. Najväčšie postavy slovenskej a českej kultúry to dokázali.“
Z vyhlásenia Charty 77 z januára 1987

Slovenská knižná grafika, najmä detská ilustrácia, získala mnohé svetové ocenenia. Veľkú zásluhu na tom majú najmä umelci, ako Vincent Hložník, Albín Brunovský a Dušan Kállay. Aj vďaka dobrému menu slovenskej knižnej grafiky sa v Bratislave každý druhý rok koná medzinárodná výstava Bienále ilustrácií.







Značka
Bienále ilustrácií







Pátrame
1. Zistite, akým spôsobom štát ovládal médiá.
2. Vysvetlite tvrdenie z vyhláse-
nia Charty 77, že slobodnú tvorbu si zakazujú len tí umelci a vedci, ktorí sa boja o svoje postavenie.
3. Vysvetlite, prečo je v totalitnom politickom systéme dôležitá kontrola médií.
4. Vysvetlite, čoho sa obávali umelci,
ak by netvorili v súlade s politikou strany.











Film Obchod na Korze získal roku 1966 Oskara ako








 Krasokorčuliar Ondrej Nepela, niekoľkoná- sobný majster

 		najlepší zahraničný film, v ktorom hral hlavnú úlohu
slovenský herec Jozef Króner.








Démon súhlasu
od Dominika Tatarku či Ako chutí moc
od Ladislava Mňačka sa čítali práve preto, že boli zakázané.
    
sveta        a olympijský
víťaz

Súčasťou každodennej kultúry boli aj telovýchovné a športové aktivity. Jedna z akcií, ktorými chcel režim dať telovýchove masový charakter: československé spartakiády.



Do slovníčka
ideológia – systém názorov, postojov
a hodnotení vyjadrujúcich záujmy a ciele určitej spoločenskej skupiny
cenzúra – úradná kontrola obsahu tlače, rozhlasu, televízie, kníh, filmov z hľadiska záujmov štátu








Pavol Hammel, výrazná osobnosť slovenskej populárnej hudby







Futbalové mužstvo Československa, ktoré získalo
na Majstrovstvách sveta v Chile roku 1962 strieborné medaily.

Rozlišujeme, usporadúvame, opakujeme
1. Prečo komunistický štát kontroloval umenie, tlač, rozhlas a televíziu?
2. Vysvetlite pojem cenzúra.
3. Spýtajte sa starých rodičov, kedy si kúpili prvý televízor a tranzistorové rádio.
4. Spýtajte sa svojich rodičov, ktoré hudobné skupiny v mladosti obdivovali.


113

(IV/15)	Svet po druhej svetovej vojne
 

„Chcem navrhnúť, aby sme si pripili na novú doktrínu v zahraničnej politike, doktrínu vzájomnej dôvery a pretrvávajúceho mieru, doktrínu Brežneva a Nixona.“
Americký prezident Richard Nixon počas
návštevy Krymu v júli 1974
 	
Skúste si spomenúť
Vymenujte nové prvky Chruščovovej politiky.


Z galérie disidentov

Andrej S. Sacharov (1921 – 1989)
Bol významným vedcom. Podieľal sa na výrobe vodíkovej bomby. Neskôr sa stal neohrozeným kritikom stalinizmu a neslobody, za čo bol prenasledovaný a vypovedaný do Gorkého (dnes Nižný Novgorod), kde bol pod prísnym dohľadom. Roku 1975 dostal Nobelovu
cenu mieru, ktorú si však nemohol prevziať osobne. Koncom 80. rokov sa opäť verejne a politicky angažoval.


Alexander Solženicyn (1918 – 2008)
Svetoznámy spisovateľ. Jeho knihy Jeden deň Ivana Denisoviča a Súostrovie Gulag odhalili pred svetom stalinský teror. Solženicyna zatkli a násilne ho vysťahovali zo ZSSR. Najprv sa uchýlil do Švajčiarska, neskôr žil v USA. Roku 1970 dostal Nobelovu cenu za literatúru, ktorú si však tiež nemohol prevziať. Roku 1993 sa vrátil do Ruska.

Koniec nehybnosti


Odpor proti totalite v krajinách sovietskeho bloku
Komunistickí vodcovia sa pokúšali zlepšiť životné podmienky obyvateľstva. Bolo totiž jasné, že v nekomunistických krajinách žijú ľudia nielen slobodnejšie, ale aj na vyššej životnej úrovni. Každý pokus o hospodársku reformu však v zárodku stroskotal, čo vyvolávalo u obyvateľstva nespokojnosť.
  Mnohí ľudia sa postupne osmeľovali dať najavo odpor proti totalite. Katolícke hnutie v Poľsku a na Slovensku, národne orientovaná inteligencia v Maďarsku, najrôznejšie demokratické skupiny vzdelancov v Čechách – tí všetci vytvárali ma- lé ostrovčeky odporu proti vládnej moci. Aj v Sovietskom zväze sa vytvorilo hnu- tie za občianske práva okolo spisovateľa Alexandra Solženicyna a atómové- ho fyzika Andreja Sacharova. Výnimočné pohnútky na odpor proti vládnucim poriadkom pôsobili v NDR. Tisíce rodín rozdeľoval Berlínsky múr, takže túžbu po národnom zjednotení umocňoval sen o pospájaní popretŕhaných rodinných zväzkov.
Pokusy o uvoľnenie medzinárodného napätia
Roku 1975 sa zišli predstavitelia všetkých európskych štátov, USA a Kanady na Konferencii o bezpečnosti a spolupráci v Helsinkách, aby sa dohodli o podmien- kach mierového spolužitia. Politici sa dohodli, že budú spolupracovať v oblasti hospodárstva, vedy a kultúry, budú žiť vedľa seba v mieri bez vojen a budú reš- pektovať ľudské práva svojich občanov.
  Komunistickí politici však dohody o ľudských právach nebrali príliš vážne. Na- ďalej odopierali svojim občanom akékoľvek demokratické práva. Zmiernili len tlak v oblasti kultúry a umožnili určité kontakty s ostatným svetom.
Zásadná zmena v ZSSR
Situácia sa zmenila, keď sa v marci 1985 stal generálnym tajomníkom sovietskej komunistickej strany Michail Gorbačov. Bol prvým sovietskym politikom, ktorý chcel v rámci komunizmu zaviesť demokratické práva. Nádejal sa, že to bude možné bez toho, že by boli ohrozené základy komunistického systému. Jeho re- formné úsilie vošlo do dejín pod názvom perestrojka. Ukázalo sa však, že soviet- sky systém sa nedal reformovať. Na jednej strane sa proti reformám bránili tisíce funkcionárov vládnucej strany, na druhej strane každé uvoľnenie politickej dikta- túry otváralo cestu tým, ktorí chceli žiť celkom inak. A tí sa nemienili uspokojiť s menšou neslobodou, chceli slobodu. M. Gorbačov vyhlásil, že Sovietsky zväz nebude zasahovať do vnútorného vývoja v krajinách sovietskeho bloku. To bolo veľké povzbudenie pre odporcov komunistickej totality.
Pád komunistickej totality a zánik ZSSR
Na jeseň 1989 sa zdvihla vlna vystúpení v uliciach takmer vo všetkých krajinách sovietskeho bloku. Komunistické vlády padli a od jari 1990 sa všade začali pri- pravovať po niekoľkých desaťročiach komunistických diktatúr prvé slobodné de- mokratické voľby.
  Rozpad sovietskeho impéria vyvolal odstredivé hnutie aj v samom Sovietskom zväze, čo napokon priviedlo ZSSR k zániku.





 Ukážka českého samizdatového časopisu Vokno, ktorý vychádzal v rokoch 1979 – 1989. Samizdat – samo vydávané, je spôsob, akým občianski aktivisti obchádzali cenzúru v krajinách východného bloku v čase studenej vojny.


114

 

Na stope
   „Čo hľadať ráno u trestanca? Ráno treba skontrolovať, či trestanec nenesie so sebou zo tri kilá jediva, aby s ním ušiel. Voľakedy sa tak báli toho chleba, toho dvadsaťdekového kúska na obed, že vydali rozkaz. Každá brigáda nech si zhotoví drevenú truhlicu a v tej truhlici sa bude nosiť všetok chlieb pre brigádu, všetky kúsky z celej brigády sa doň pozbierajú. Čo tým chceli dosiahnuť – to nikto nevie, najskôr ľudí trápiť, zbytočnej roboty im narobiť. Musíš ten svoj kúsok nadhryznúť, poznačiť si ho, do truhlice položiť, ale tie kúsky sú aj tak podobné, všetky sú z jedného chleba, aby si celou cestou rozmýšľal a zožieral sa, či ti ho nevymenia, a s ostatnými sa hádal, niekedy aj pobil. Až raz ušli
z pracovnej zóny traja trestanci na aute a takú truhlicu s chlebom potiahli. Vtedy sa velitelia chytili rozumu a všetky truhlice na strážnici porúbali.
Vraj nech si zase nosí každý sám.“
Alexander Solženicyn, Jeden deň Ivana Denisoviča, 1962

   „VI. Rešpektovanie ľudských práv a základných slobôd, vrátane slobody myslenia, svedomia, náboženského vyznania a presvedčenia... Účastníci uznávajú univerzálnu platnosť ľudských práv a základných slobôd. Ich rešpektovanie je podstatným faktorom pre udržanie mieru, spravodlivosti
a blaha ľudí, čo je zasa nevyhnutnou podmienkou na rozvíjanie priateľskej spolupráce medzi ľuďmi, ako aj medzi štátmi. (Signatári) sa zaväzujú,
že budú jednotlivo a spoločne aj v spolupráci so Spojenými národmi podporovať tieto práva a slobody a žiadať, aby sa všeobecne a účinne rešpektovali.“
Úryvok zo Záverečného aktu (dokumentu) Konferencie o bezpečnosti a spolupráci v Európe, 1975



Pátrame
1. Prečo si musela každá brigáda trestancov zhotoviť drevenú truhlicu?
2. Akým spôsobom si do nej trestanci ukladali svoj prídel chleba?
3. Prečo trestanci neustále mysleli na svoj kúsok chleba?
4. Interpretujte 6. článok zo záverečného aktu helsinskej konferencie.


Slávne „posedenie pri krbe“ na chate pri brehu Ženevského jazera v roku 1985. Americký prezident Ronald Reagan a generálny tajomník komunistickej strany ZSSR Michail Gorbačov. O výsledku tohto prvého stretnutia sa Ronald Reagan vyjadril slovami: „Musíme prejsť ešte dlhú cestu, ale ideme správnym smerom.“ 8. 12. 1987 sa predstavitelia dvoch superveľmocí prvýkrát v histórii dohodli na úplnej likvidácii jadrových rakiet stredného doletu (500 – 5 000 km).



Michail Gorbačov (1931)
Nový muž na sovietskej politickej scéne, ktorý sa stal fenoménom 80. rokov 20. stor. Roku 1985 sa stal generálnym tajomníkom komunistickej strany. Staručkí súdruhovia
v politbyre, ktorí sa v priebehu tridsiatich mesiacov stali svedkami úmrtia troch spomedzi seba, by za generálneho tajomníka nikdy nezvolili Gorbačova, keby len tušili, aké zmeny spôsobí jeho politika. Gorbačov si uvedomoval nedostatky sovietskej spoločnosti, stagnáciu hospodárskeho života, ťaživé dôsledky politickej neslobody a izolovanosti od sveta. Prepustil politických väzňov a pod heslom „glasnosti“ (informovanosti) a „perestrojky“ (prestavby)
sa pokúsil uskutočniť viaceré politické a hospodárske reformy. V zahraničí bol najpopulárnejším sovietskym politikom.
Otvorene s ním sympatizovala nielen britská predsedníčka vlády Margaret Thatcherová [tečerová] a americký prezident Ronald Reagan, ale oficiálne ho prijala aj britská kráľovná Alžbeta II., čo bolo dovtedy nemysliteľné. Jeho politika liberalizácie však neviedla k upevneniu socializmu, ako sa domnieval, ale, naopak, k zániku komunistickej totality. V roku 1990 získal Nobelovu cenu
za mier. Po rozpade ZSSR (1991) Gorbačov odstúpil z funkcie.


Do slovníčka
signatár – podpisovateľ istého dokumentu, zmluvy
politbyro – najvyšší orgán Komunistickej strany ZSSR


Rozlišujeme, usporadúvame, opakujeme
1. Uveďte hlavné príčiny postupného zbližovania medzi Východom a Západom.
2. Určte hlavné myšlienky Helsinskej konferencie.
3. Zistite, čo bolo hlavným cieľom „perestrojky“ v Sovietskom zväze.
4. Prečo je stále potrebné bojovať za ľudské a občianske práva?
5. Tip na surfovanie: zbrojenie a odzbrojovanie v druhej polovici 20. storočia





115

 

Pohľad späť (IV)
1. Vysvetlím dôležité historické pojmy.

superveľmoci
studená VOJNA (1945 – 1989)
Slovensko v ČSR
obmedzená DEMOKRACIA (1945 – 1948)
februárový PREVRAT 1948
nástup TOTALITNÉHO politického systému
rozdelenie NEMECKA EURÓPSKA INTEGRÁCIA
SOVIETIZÁCIA ČSR politické procesy
INDUSTRIALIZÁCIA
KOLEKTIVIZÁCIA





DEKOLONIZÁCIA KARIBSKÁ KRÍZA
pokus o reformu 1968
„NORMALIZÁCIA“ ATÓMOVÝ vek
kozmický vek
ELEKTRONIZÁCIA INFORMATIKA
GLOBALIZÁCIA
terorizmus KULTÚRA
umenie 2. pol. 20. STOROČIA







2. Roztriedim pomocou množinového diagramu, čo rozdeľovalo a spájalo dve superveľmoci v období studenej vojny.
Varšavská zmluva, RVHP, NATO, Marshallov plán, európska integrácia, demokratický politický systém, totalitný politický systém, centrálne plánované hospodárstvo, hospodárstvo voľného trhu, vývoj zbraní hromadného ničenia, prenikanie do vesmíru, vojna v Kórei, vojna vo Vietname, karibská kríza, vojna v Afganistane, zbrojenie, sovietsky blok, ozbrojené zásahy v Maďarsku, NDR a ČSSR

ZSSR a sovietsky blok	USA a ich sféra vplyvu

Spoločné znaky


3. a) Zdôvodním, prečo „boxeri“ majú natiahnuté namiesto boxerských rukavíc vodíkové bomby.
b) Zistím, na akom princípe fungovali vodíkové bomby.
c) Zovšeobecním, čo vyjadril obrazovými prostriedkami nemecký karikaturista.


Západ – Východ: Stretnutie ťažkých váh, nemecká karikatúra z roku 1959.

116

 
Pohľad späť (IV)


4. Uvediem, aká bola situácia na Slovensku v roku 1945.

5. Porovnám výsledky prvých povojnových volieb na Slovensku a v Čechách v roku 1946.

6. Rozpoznám dôsledky prvých povojnových volieb na ďalší vývoj v ČSR.

7. Uvediem, prečo sa obdobie rokov 1945 – 1948 označuje pojmom obmedzená demokracia.

8. Zdôvodním, prečo sa udalosti z februára 1948 označujú ako nástup totalitného politického systému v ČSR.

9. Uvediem základnú príčinu rozdelenia Nemecka v roku 1949.

10. Rozpoznám, prečo sa práve Francúzsko a Nemecko stali „motorom“ európskeho zjednocovania.

11. a) Uvediem typické znaky sovietizácie strednej a východnej Európy, ktorá patrila do sféry vplyvu ZSSR.
b) Rozpoznám tieto znaky na príklade Československa po roku 1948.

12. a) Vystihnem klady a zápory industrializácie a kolektivizácie Slovenska.
b) Vyhľadám spomienky ľudí na toto obdobie.

13. Zhodnotím význam dekolonizácie.

14. Uvediem, prečo sa svet v roku 1962 dostal na pokraj ďalšej svetovej vojny.
15. Vysvetlím pojem „socializmus s ľudskou tvárou“.

16. Vystihnem charakteristické znaky obdobia tzv. „normalizácie“ po roku 1969.
17. Vysvetlím, ako zbrojenie a vývoj jadrových zbraní hromadného ničenia ovplyvňovali medzinárodno-politickú situáciu vo svete v období studenej vojny.

18. Vysvetlím myšlienku Marshalla McLuhana: „Okamžitý a všadeprítomný elektronický prenos informácií spája ľudskú rodinu do spoločného stavu života svetovej (globálnej) dediny.“

19. Charakterizujem v hlavných znakoch kultúru a umenie v 2. polovici
20. storočia.


20. Zdôvodním, prečo sa rozpad a zánik ZSSR v roku 1991 považuje za medzník v ďalšom vývoji Európy i sveta.

21. Rozpoznám, ako terorizmus ovplyvňuje medzinárodno-politickú situáciu vo svete.

22. Analyzujem v učebnici ľubovoľnú karikatúru a fotografiu.

Na aký problém poukazuje karikaturista?


23. Zakreslím vo svojom zošite do časovej priamky letopočty a k nim kľúčové historické udalosti zo svetových a národných dejín.



1945	1950	1955	1960	1965	1970	1975	1980	1985	1990

117

(V/1)	Dejiny súčasnosti
 

„Dosiahnuť zjednotenie Nemecka bez toho, aby som dosiahol zjednotenie Európy, by znamenalo, že sa mi nepodarilo splniť svoj cieľ.“
Helmuth Kohl pre časopis Time, 1990
 	
Skúste si spomenúť
1. Ako sa volali dva nemecké štáty, na ktoré sa Nemecko rozdelilo po druhej svetovej vojne?
2. Vysvetlite, čo znamenal pojem „normalizácia“ v Československu po roku 1968.


Z galérie osobností

Helmuth Kohl (1930)
Bol v rokoch 1982 – 1998 kancelárom Spolkovej republiky Nemecko. V rokoch 1989 – 1990, keď Sovietsky zväz prestal kontrolovať východnú Európu, poskytla jeho vláda útočisko stále narastajúcemu počtu utečencov z Nemeckej demokratickej republiky. Dva mesiace
po znovuzjednotení východného a západného Nemecka bol zvolený za prvého kancelára zjednoteného Nemecka od roku 1945.

Prevratný rok 1989


Nádej na zmenu
Obyvateľom v krajinách sovietskeho tábora bolo jasné, že akékoľvek zmiernenie komunistickej totality je možné iba potom, keď sa zmení situácia v Sovietskom zväze. Preto po vyhlásení zásadných reforiem zo strany najvyššieho sovietskeho predstaviteľa Michaila Gorbačova začali občania v krajinách sovietskeho bloku organizovať hnutie proti komunistickej totalite.
  Udalosti vyvrcholili v roku 1989. V Maďarsku komunisti pripustili systém viacerých politických strán, verejne rehabilitovali a slávnostne pochovali popra- veného vodcu Maďarského povstania z roku 1956 Imreho Nagya. Tým zároveň verejne odsúdili zásah Sovietskeho zväzu proti maďarským povstalcom. V Poľsku si opozičné odborové hnutie Solidarita vybojovalo povolenie verejne pôsobiť a zapojilo sa do politického života. V Československu prebiehali po celý rok 1989 masové demonštrácie namierené proti tzv. normalizačnému režimu („nežná“ re- volúcia). Občania Nemeckej demokratickej republiky (NDR) využili uvoľnenie v Maďarsku a masovo utekali cez maďarsko-rakúske hranice do Nemeckej spol- kovej republiky.
Pád Berlínskeho múru
Múr, ktorý oddeľoval v Berlíne západnú zónu od východného Berlína, hlavného mesta NDR, bol symbolom rozdeleného Nemecka. NDR veľmi prísne strážila tú- to hranicu medzi dvoma nemeckými štátmi. Viacerí občania NDR, ktorí sa ju po- kúšali rôznymi spôsobmi prekročiť, doplatili na to životom. 9. novembra 1989 vláda NDR povolila svojim občanom voľný vstup na územie Spolkovej republiky Nemecko. Tisícky občanov NDR zaplavili západný Berlín, prechádzali nielen cez hraničné priechody, ale aj cez obávaný Berlínsky múr. Múr oddeľujúci dva nemec- ké štáty padol. Udalosti viedli veľmi rýchlo k pripojeniu NDR k Spolkovej republi- ke Nemecko. 3. októbra 1990 sa Nemecko, rozdelené po druhej svetovej vojne, opäť zjednotilo.
Nová politická mapa Európy
Pád komunizmu spôsobil, že mnohé krajiny strednej a východnej Európy na- stúpili cestu k demokracii. Veľké zmeny sa udiali aj na politickej mape Európy. Koncom roka 1991 zanikol Sovietsky zväz. Na jeho rozvalinách vznikol celý rad nezávislých štátov. Tri z nich, tzv. pobaltské krajiny, Litva, Lotyšsko a Estónsko, sa roku 2004 stali členmi Európskej únie. Rozpadla sa Juhoslávia. Tento rozpad však vyvolal dlhotrvajúcu občiansku vojnu na Balkáne s množstvom obetí. Slo- vinsko, ako bývalý spolkový štát Juhoslávie, sa stalo členom Európskej únie. Za- čiatkom roku 1993 sa rozdelilo federatívne Česko-Slovensko na dva samostatné štáty: Českú republiku a Slovensko. Oba tieto štáty sa tiež roku 2004 stali člen- skými štátmi Európskej únie. Tieto zmeny na politickej mape Európy sa svojím rozsahom môžu porovnať s novou mapou Európy, ktorá vznikla po prvej sveto- vej vojne.





Prvé otvory v Berlínskom múre










Bez názvu, západonemecká karikatúra z roku 1989


         Rozoberanie Berlínskeho múru – symbolu rozdelenej Európy. Roku 1990 sa Nemecko zjednotilo.


118

 
	 

Mapa Európy v roku 1989 a 2004. Porovnajte obidve mapy. Identifikujte zmeny na mape Európy z roku 2004.


Na stope
   „Často sa stretávam s veľkolepými príkladmi, ako sa muži a ženy z východu a zo západu s úžasným duchom a s nezištnou oddanosťou zapájajú do procesu zjednotenia. Napriek tomu nám pripadá, z celkového hľadiska, zjednotenie
v ľudskej sfére za najťažšie. Nie sme dostatočne otvorení jeden druhému.“
Úryvok z prejavu nemeckého prezidenta Richarda von Weizsäckera, 2. 10. 1991


Bude vás zaujímať
Po rozpade Juhoslávie konflikty medzi Srbmi, Moslimami a Chorvátmi vyústili do krvavej občianskej vojny. V rokoch 1991 – 1995 si boje v Bosne a v Chorvátsku vyžiadali 150 000 mŕtvych. Súčasťou týchto bojov boli aj etnické čistky, v ktorých dochádzalo k systematickému vyvražďovaniu civilného obyvateľstva ako príslušníkov jednotlivých etník. Najväčší masaker od roku 1945 sa odohral v Srebrenici, na východe územia Bosny a Hercegoviny.
Srbské vojenské a polovojenské jednotky

 	
   „Celá vec so znovuzjednotením ma spočiatku vôbec nezaujímala. Mňa sa to netýkalo. Zo začiatku chodili „východní“ iba do pohraničných oblastí
na nákupy. Človek má pomaly pocit, že sa všade rozťahujú... Všade len Východný blok, v nákupných strediskách, v supermarketoch, na diskotékach. Nepáči sa mi to. My sme si tu vytvorili náš spôsob života a oni majú vlastný. Nehodí sa to k sebe. Stačí sa len na nich pozrieť, ako vyzerajú, ako sa pohybujú, rozprávajú, obliekajú. Východní si myslia, že keď teraz nakupujú v obchodných domoch Karstad, Horten alebo Aldi a chodia na dovolenky do Talianska,
že môžu byť súčasťou toho všetkého. Pritom sa iba opičia a napodobňujú všetko, veria všetkému, čo im predostrie reklama a politici. A keď sa niečo nepodarí alebo niečo nevyjde, tak sa vedia iba sťažovať. Môj otec bol tiež nezamestnaný a teraz cestuje denne do roboty 40 kilometrov... Robí kvôli tomu taký rozruch?“
Západonemecký študent s odstupom času spomína na stretávanie sa s mladými ľuďmi z bývalej Nemeckej demokratickej republiky, 1992.


Pátrame
1. Identifikujte možné úskalia zjednotenia Európy podľa Weizsäckera.
2. Zistite, čo sa nepáčilo západonemeckému študentovi na východných Nemcoch.
3. Prečo tento študent hovorí o dvoch spôsoboch života?
4. Aké vlastnosti pripisuje západonemecký študent mladým ľuďom z „Východu“?
5. Odhadnite, čo môže byť dlhodobým problémom zjednotenia Nemecka.
6. Rozpoznajte, čo majú spoločné obidva tieto pramene.

tu vyvraždili vyše 8 000 moslimských mužov, z nich 500 bolo mladších ako 18 rokov, zavraždených bolo aj 76 žien a dievčat.

Obete genocídy v Srebrenici


Rozlišujeme, usporadúvame, opakujeme
1. Zdôvodnite, prečo po nástupe M. Gorbačova v ZSSR začali občania v krajinách sovietskeho bloku postupne organizovať hnutie proti komunistickej totalite.
2. Prečo sa rok 1989 označuje ako medzník vo vývoji viacerých štátov?
3. Zhodnoťte význam pádu Berlínskeho múru.
4. Zovšeobecnite zmeny, ktoré nastali v Európe v roku 2004.


119

(V/2)	Dejiny súčasnosti
 

Skúste si spomenúť
Ako sa nazýva prvá európska organizácia
s cieľom integrácie, ktorá vznikla v roku 1948?


Muži európskej integrácie

Jean Monnet [žan mone]
(1888 – 1979)
Francúzsky ekonóm a politik. Jeden z otcov myšlienky Európskej únie. Za najvyšší cieľ pokladal vznik Spojených štátov európskych. Roku 1976 vyhlásila Rada Európy J. Monneta za „čestného občana Európy“.

Robert Schuman [šuman]
(1886 – 1963)
V rokoch 1947 – 1948 ministerský predseda Francúzska. V rokoch 1948 – 1952 minister zahraničných vecí. Vystupoval ako nekompro- misný obhajca francúzsko-nemeckého priateľstva. Podporil a presadzoval Monnetov plán na spojenie uhoľnej a oceliarskej výroby západoeurópskych štátov. Prezývajú ho aj
„otcom“ Európy.

Na ceste k Európskej únii


Hospodárska a politická integrácia západnej Európy
Skúsenosti z ničivej druhej svetovej vojny priviedli viacerých politikov k myšlienke zjednocovania Európy ako záruky zachovania mieru. Ukazovalo sa tiež, že hos- podárske zjednocovanie štátov je podmienkou hospodárskeho rastu. Jedným z tých politikov bol aj francúzsky ekonóm a diplomat Jean Monnet, ktorý vypra- coval nezvyčajný plán.
  Podľa neho mala byť celá francúzsko-nemecká ťažba uhlia a výroba ocele pod- riadená spoločnému najvyššiemu úradu. Ten mal usmerňovať výrobu a predaj uhlia a ocele, a tak zabrániť vzájomným politickým a hospodárskym konfliktom. Súčasne mal umožniť spoluúčasť aj ostatných európskych štátov.
  Monnetov plán sa stal skutočnosťou, keď v roku 1951 predstavitelia šiestich eu- rópskych krajín podpísali zmluvu o vzniku Európskeho spoločenstva pre uhlie a oceľ. Jean Monnet sa stal jeho prvým prezidentom.
  V roku 1957 predstavitelia šiestich štátov podpísali po zložitých rokovaniach zmluvy o založení Európskeho hospodárskeho spoločenstva (EHS). Popri ekono- mickej integrácii nimi vstúpili do platnosti aj niektoré prvky politickej integrácie. Podpísaním zmluvy v Maastrichte roku 1992 vznikla napokon Európska únia (EÚ).
Európa po páde komunizmu
Pád komunizmu, zánik RVHP a Varšavskej zmluvy umožnili pokračovanie európ- skej integrácie. Slobodné a k demokracii smerujúce krajiny strednej a východnej Európy prejavili záujem integrovať sa do hospodárskych, politických a vojen- ských štruktúr západnej Európy.
  Veľké rozšírenie Európskej únie sa uskutočnilo roku 2004, keď do nej vstúpilo naraz desať krajín z Pobaltia, strednej Európy a Stredozemia vrátane Slovenska. Roku 2007 sa členmi Európskej únie stali Bulharsko a Rumunsko, v roku 2013 Chorvátsko.
  Európska únia sa v súčasnosti usiluje o prehlbovanie ekonomickej integrácie a tiež o spoločnú zahraničnú a bezpečnostnú politiku, upevnenie integrácie v ob- lasti justície a vnútornej bezpečnosti. Je otvorená ďalšiemu rozširovaniu. Integrácia rôznorodých štátov však prináša aj množstvo problémov na všetkých úrovniach.
  Viaceré krajiny Európskej únie vrátane Slovenska vytvorili spoločnú menovú úniu a prijali ako svoju menu euro.



Vlajka Európskej únie	Mapa Európy s vyznačením eurozóny, 2015

120

 

Na stope
„Európa sa nedá vytvoriť odrazu a ani jednoduchým spojením. Vzniká
na základe konkrétnych skutočností, najmä solidarity. Zjednotenie európskych národov vyžaduje anulovanie storočných rozporov medzi Francúzskom
a Nemeckom. Preto francúzska vláda navrhuje, aby sa pristúpilo k riešeniu, síce obmedzenému, ale rozhodujúcemu.
Francúzska vláda navrhuje vytvoriť spoločný najvyšší úrad pre francúzsko-
-nemecké uhlie a produkciu ocele a zároveň aj organizáciu, do ktorej by mohli vstúpiť ostatné európske krajiny. Táto organizácia by bola spoločnou základňou na zabezpečenie hospodárskeho rozvoja.
  Spoločná produkcia, ktorá by takto vznikla, by bola predpokladom, že aká- koľvek vojna medzi Francúzskom a Nemeckom je nielen nepredstaviteľná,
ale z ekonomického hľadiska aj nemožná. Týmto spôsobom by sa jednoducho a rýchlo utvorili nevyhnutné predpoklady na vznik hospodárskeho spoločenstva krajín, medzi ktorými boli neprekonateľné a krvavé sváry.“
Úryvok z tzv. Schumanovho plánu, 9. 5. 1950

   „Národy Európy sa rozhodli vytváraním stále užšieho zväzku zdieľať mie- rovú budúcnosť na základe spoločných hodnôt. Pamätajúc na svoje duchovné a morálne dedičstvo, je Únia založená na nedeliteľných a univerzálnych hodnotách ľudskej dôstojnosti, slobody, rovnosti a solidarity; je založená
na zásadách demokracie a právneho štátu. Do stredobodu svojej činnosti stavia človeka, a to zavedením občianstva Únie a vytvorením priestoru slobody, bezpečnosti a spravodlivosti. Únia prispieva k zachovaniu a rozvoju týchto spoločných hodnôt pri rešpektovaní rozmanitosti kultúr a tradícií národov Európy, ako aj národnej identity členských štátov a organizácie ich orgánov verejnej moci na ústrednej, regionálnej a miestnej úrovni; ... zabezpečuje voľný pohyb osôb, služieb, tovaru a kapitálu, ako aj slobodu usadiť sa.“
Z Charty základných práv Európskej únie, 2010


Pátrame
1. Konkretizujte storočné rozpory medzi Francúzskom a Nemeckom.
2. Prečo malo Francúzsko záujem na utvorení spoločnej hospodárskej organizácie?
3. Zovšeobecnite princípy, na ktorých je založená Európska únia.
4. Zhodnoťte význam týchto princípov pre každodenný život ľudí.
5. Nájdite pozitívne a negatívne vplyvy európskej integrácie na život a fungovanie štátov a ich obyvateľov.


Pátrame
1. Prečo telá Roberta Schumana a Konrada Adenauera nakreslil karikaturista ako komíny?
2. Prečo sa z hláv politikov dymí?
3. Zdôvodnite, prečo sa politici spokojne usmievajú.
4. Čo chcel vyjadriť karikaturista tým, že posplietal komíny?
5. Rozpoznajte, či nemecký karikaturista zaujal kladný alebo záporný postoj k udalosti, ktorú zobrazil.







               Posplietané cesty. Karikatúra zo západonemeckých novín z 13. mája 1950



Konrad Adenauer (1876 – 1967)
V rokoch 1949 – 1963 kancelár Spolkovej republiky Nemecko. Adenauer sa pokladá
za „otca“ súčasného Nemecka. Za jeho vlády sa v krajine vytvoril demokratický systém. SRN nadviazala priateľstvo s Francúzskom a USA. Bol jedným z iniciátorov založenia Európskeho spoločenstva pre uhlie a oceľ. Toto spolo- čenstvo začalo svoju činnosť v roku 1952.




  Jednotná mena Európskej únie, euro

Bude vás zaujímať
Jednotná mena Európskej únie – euro – sa začala používať v Európskej únii od 1. januára 1999 na obchodné a finančné transakcie.
Reálne bankovky a mince sa zaviedli až
1. januára 2002. Spoločnú menu však neprijali všetky členské štáty. Bankovky sú pre všetky krajiny rovnaké. Mince majú spoločnú prednú stranu, na ktorej sa uvádza hodnota mince, zatiaľ čo zadná strana znázorňuje zvolený národný emblém. Všetky sú však voľne
v obehu. Predchodcom eura bola na úrovni obchodných a finančných transakcií európska menová jednotka – ECU.


Do slovníčka
fenomén – nezvyčajný jav, úkaz

Rozlišujeme, usporadúvame, opakujeme
1. Zdôvodnite, prečo začali západoeurópske krajiny spolupracovať po druhej svetovej vojne.
2. Rozlíšte jednotlivé európske organizácie a inštitúcie, ktoré vznikli po roku 1945.
3. Nájdite rozdiely medzi integráciou západnej a východnej Európy.
4. Zhodnoťte význam integrácie pre povojnový vývoj v Európe.
5. Zistite, aké problémy rieši v súčasnosti Európska únia.


121

(V/3)	Dejiny súčasnosti
 

„Po páde Berlínskeho múru, po udalostiach vo východnej Európe... zavládlo vo svete opojenie, ... že nastáva zlatý vek.“
Lord Carrington, anglický minister zahraničných vecí

Skúste si spomenúť
1. Uveďte, čo bolo cieľom glasnosti
a perestrojky.
2. S menom ktorého politika sa spájajú tieto reformy?


Z galérie novembrových dní 1989

Na ceste k demokracii a samostatnosti
17. november 1989
  Za začiatok prelomových zmien sa pokladá 17. november 1989. V ten- to deň sa v Prahe, podobne ako 16. novembra v Bratislave, uskutočnila študentská manifestácia. V dôsledku brutálneho zásahu proti nej sa ako reťazová reakcia začal mohutný celospoločenský pohyb. Jeho prejavom
   boli protestné zhromaždenia, aktivity občanov v kultúrnych a verejných inšti- túciách, na vysokých školách, v úradoch a závodoch. Celoštátny generálny štrajk ukázal, že existujúci režim stratil podporu nielen obyvateľstva, ale aj armády a bezpečnosti.
  Vedenie komunistickej strany sa pokúšalo zachrániť svoje pozície tým, že robi- lo výmeny funkcionárov. Bolo však už neskoro. 29. novembra 1989 prijalo Fede- rálne zhromaždenie zákon o zrušení vedúceho postavenia komunistickej strany v štáte a v spoločnosti.
  Na federálnej i republikovej úrovni sa vytvorili vlády národného porozumenia. Novým prezidentom republiky sa stal bývalý disident Václav Havel. Do politické- ho života sa vrátil aj Alexander Dubček, ktorý sa stal predsedom Federálneho zhromaždenia.
  Pád komunistického totalitného režimu v Československu vošiel do povedo- mia svetovej i domácej verejnosti ako „nežná“ či „zamatová“ revolúcia. Tieto prí- vlastky dostala pre pokojný a nekrvavý priebeh.
Obnovenie parlamentnej demokracie
V Československu sa po štyridsiatich rokoch obnovil systém parlamentnej demo- kracie. Jej základ tvorili vznikajúce politické strany a hnutia, ktoré reprezentovali záujmy rozličných vrstiev a skupín spoločnosti. Tieto strany a hnutia sa uchádzali o hlasy občanov v prvých porevolučných voľbách v júni 1990. Na Slovensku naj- lepšie výsledky dosiahla Verejnosť proti násiliu a v Čechách Občianske fórum.
  Revolúcia viedla aj k podstatným zmenám v hospodárskom živote. Novými zá- konmi sa začali odstraňovať krivdy, ktoré spôsobil bývalý režim občanom. Celý hospodársky život sa menil a postupne prispôsoboval systému voľného trhu, ktorý sa osvedčil vo vyspelých krajinách Európy a sveta. Tento proces však nebol jednoduchý a bezbolestný. Odrazil sa v znížení životnej úrovne širokých vrstiev obyvateľstva.
Vznik samostatnej Slovenskej republiky
Revolučné premeny zákonite opäť nastolili na Slovensku citlivú a stále neuspoko- jivo riešenú štátoprávnu otázku. Politickí predstavitelia Slovenska a Českej repub- liky viedli takmer tri roky spory a rokovania o vzájomnom vzťahu v spoločnom federatívnom štáte. Vo voľbách roku 1992 zvíťazili tak na Slovensku, ako aj v Česku tie politické strany a hnutia, ktoré sa rozhodli riešiť túto otázku rozdele- ním federatívneho Česko-Slovenska a vytvorením dvoch samostatných štátov.
  V júli 1992 prijala SNR Deklaráciu o zvrchovanos- ti Slovenskej republiky.
V septembri 1992 schvá- lila Ústavu Slovenskej re- publiky. V novembri 1992 slovenskí a českí poslanci vo Federálnom zhromaž- dení väčšinou hlasov prija- li ústavný zákon o rozdele- ní Česko-Slovenska na dva samostatné štáty.
1. januára 1993 vstúpi-

la Slovenská republika do svetovej rodiny samostat- ných štátov.

Predseda vlády Slovenskej republiky Vladimír Mečiar a predseda vlády Českej republiky Václav Klaus v záhrade Tugendhatovej vily v Brne 26. 8. 1992. Ich rokovania vyústili do rozhodnutia rozdeliť
Česko-Slovensko na dva samostatné štáty.


122

 
Z galérie osobností



Neuveriteľné sa stalo skutočnosťou. Predstavitelia občianskej opozície rokujú za jedným stolom s odchádzajúcimi politickými predstaviteľmi.
Na stope
   „Na bratislavskom Námestí Slovenského národného povstania sa takmer denne konajú desaťtisícové mítingy. Na tribúnu vystupujú legendárne postavy disentu a pokusu o obrodný proces zo 68. roku. Predstavitelia revolučnej vlny
a ideí ponovembrového vývoja nachádzajú konečne priestor aj v médiách masovej komunikácie. Historický charakter má predovšetkým dialóg v bratislavskej televízii večer 24. novembra. Stretli sa pri ňom predstavitelia oboch hlavných revolučných hnutí – Študentského hnutia i hnutia Verejnosť proti násiliu – s predstaviteľmi oficiálnej moci. Užasnuté občianstvo tu po prvý raz vidí na vlastné oči predstavi- teľov VPN a študentov a na vlastné uši počuje, ako zoči-voči predstaviteľom komunistickej moci odsudzujú režim, ktorý doviedol spoločnosť na okraj priepasti. A nielen to – odsudzujú násilné prerušenie reformného pokusu z roku 1968,
roky tzv. normalizácie... a vyzývajú ľudí na generálny štrajk…“
Fedor Gál, Z prvej ruky, 1991

   „My demokraticky zvolená Slovenská národná rada deklarujeme prirodzené právo slovenského národa na sebaurčenie tak, ako to zakotvujú aj všetky medzinárodné dohody a zmluvy o práve národov na sebaurčenie. Slovenská národná rada vyhlasuje zvrchovanosť Slovenskej republiky, ako základ suverénneho štátu slovenského národa.“
Z Deklarácie SNR o zvrchovanosti SR zo 17. 7. 1992

Václav Havel (1936 – 2011)
Bol český spisovateľ, dramatik a politik.
V minulosti disident, ktorý niekoľko rokov strávil vo väzení. V novembri 1989 sa stal vedúcim predstaviteľom nežnej revolúcie. Koncom roka 1989 bol zvolený za prvého nekomunistického prezidenta po vyše 40 rokoch. Vo funkcii zotrval do roku 1992. Bol posledným československým prezidentom, ale aj prvým českým prezidentom v rokoch 1993 – 2003.

Michal Kováč (1930)
Ekonóm, politik. 15. 2. 1993 ho poslanci Slovenskej národnej rady zvolili za prvého prezidenta samostatnej Slovenskej republiky. Túto funkciu vykonával do roku 1998.



Do slovníčka
privatizácia – prevedenie majetku v spoločnom (štátnom) vlastníctve do vlastníctva súkromnej osoby
reštitúcia – uvádzanie veci do predchádza- júceho stavu (vrátením alebo nahradením odňatého majetku)



Z mítingu stúpencov spoločného štátu, 1992	Z mítingu stúpenov samostatného štátu,1992
 	

Pátrame

Rozlišujeme, usporadúvame, opakujeme
1. Aký vplyv mali politické zmeny v ZSSR na vnútorný vývoj jeho satelitných štátov?

1. Uveďte, čo ohromilo občanov pri sledovaní
televízie 24. novembra 1989.
2. Zistite, ako si spomínajú s odstupom času vaši rodičia a starí rodičia na novembrové udalosti z roku 1989.
3. Zdôvodnite, prečo mnohí občania boli za zachovanie Českej a Slovenskej

Federatívnej Republiky a mnohí za vznik
samostatnej Slovenskej republiky.
4. Spýtajte sa rodičov alebo starých rodičov, ako prežívali atmosféru diskusií i rokovaní o budúcom štátoprávnom usporiadaní Slovenska.
2. 
Aké konkrétne zmeny nastali po novembri 1989 v politickom a hospodárskom živote Česko-Slovenska?
3. V čom podľa vás spočíva význam
17. novembra 1989?
4. V čom podľa vás spočíva význam vzniku Slovenskej republiky v roku 1993?


123

(V/4)	Dejiny súčasnosti
 

Skúste si spomenúť
Ako sa volali západoeurópske integračné zoskupenia, predchodcovia Európskej únie?


Z galérie osobností

Günter Verheugen (1944)
Nemecký politik. Od roku 1999 – 2004 bol členom Európskej komisie a pracoval ako komisár pre rozširovanie EÚ. Mal na starosti prístupové rokovania so Slovenskou republikou.


Ján Figeľ (1960)
Slovenský politik. Zodpovedal za prístupové rokovania Slovenskej republiky za člena EÚ. Ako prvý Slovák vykonával funkciu komisára EÚ pre vzdelávanie, odbornú prípravu, kultúru a mnohojazyčnosť.

Vstup Slovenska do EÚ a NATO


Medzinárodné uznanie Slovenskej republiky
Krátko po vzniku uznali Slovenskú republiku všetky krajiny sveta i medzinárodné politické a hospodárske organizácie.
  Vo februári 1993 bola pred sídlom OSN v New Yorku vztýčená slovenská vlaj- ka ako dôkaz, že Slovensko sa stalo členským štátom Organizácie spojených národov. Slovensko sa stalo tiež členom Rady Európy a pridruženým členom Eu- rópskeho spoločenstva, ktoré sa krátko nato premenilo na Európsku úniu.
Úsilie o vstup do Európskej únie a NATO
Nežná revolúcia roku 1989 znamenala nielen obnovenie demokratického poli- tického systému, ale aj zmenu medzinárodného postavenia Československa, ktoré prestalo byť sovietskym satelitom. Krajina sa mohla slobodne rozhodnúť o svojej medzinárodnej orientácii. Federatívne Česko-Slovensko vyhlásilo, že cieľom jeho politiky je vstup do euroatlantických štruktúr, teda do integrujúcej sa Európy a do NATO.
  Túto orientáciu prijala aj Slovenská republika. Hlavným cieľom nového štátu v zahraničnej politike bolo členstvo v Európskej únii a v NATO. Dosiahnutie tých- to cieľov nebolo jednoduché. Slovenská republika musela splniť celý rad dôležitých ekonomických i politických podmienok. Pre problémy s fungovaním demokracie Slovensko, na rozdiel od svojich susedov Českej republiky a Poľska, vypadlo z prvej vlny rozširovania NATO a nebolo pozvané na prístupové rokovania o vstupe do Európskej únie.
  K zmene došlo až roku 1998, keď sa po voľbách vytvorila nová vláda na čele s Mikulášom Dzurindom, ktorá vystriedala vládu Vladimíra Mečiara. Už roku 2000 bolo Slovensko prizvané na rokovania o vstupe do Európskej únie. Roko- vania boli úspešné a 1. mája 2004 sa Slovenská republika stala jej členom a krát- ko nato aj členom NATO. Roku 2009 vstúpilo Slovensko do Európskej meno- vej únie a za svoju menu prijalo euro.
Výhľady do 21. storočia
Zavedenie demokratického politického systému a vstup do euroatlantických štruktúr znamenali splnenie tých najdôležitejších cieľov, ktoré si slovenská spo- ločnosť postavila v nežnej revolúcii roku 1989.
  Začiatok 21. storočia však prinie- sol obyvateľom Slovenska aj nové problémy. Na domácej pôde sú to problémy s fungovaním demokracie v politike i v bežnom živote. Sloven- ska ako súčasti svetového spoločen- stva sa však dotýkajú tiež akútne problémy so zachovaním zdravého životného prostredia. Slovensko je ohrozované aj medzinárodným tero- rizmom. Slovenska sa rovnako do- tkla svetová finančná a hospodárska kríza. V jej dôsledku stúpol na Slo- vensku počet nezamestnaných.
  Pre občanov je však dôležité, že v demokratickom systéme majú mož- nosť o dôležitých veciach smerovania krajiny spolurozhodovať a nemusia iba trpne čakať na to, ako sa rozhod- nú politici, či vládnuce politické stra- ny.


Vztyčovanie vlajky Slovenskej republiky
pred budovou Európskeho parlamentu v Štrasburgu

124

 

Budova Národnej rady SR – parlament













Na stope
   „... národy Európy, zostávajúc naďalej hrdé na svoju vlastnú národnú identitu a dejiny, sú odhodlané preniesť sa cez historické deliace čiary a stále užšie zjednotené vytvárať svoj vlastný spoločný osud... Európa takto „zjednotená v rozmanitosti“ im ponúka najlepšiu možnosť dosiahnuť veľké predsavzatie,
pri zohľadnení práv každého jednotlivca a vedomí si svojej zodpovednosti voči budúcim generáciám a Zemi...“
Z preambuly Zmluvy o ústave pre Európu (2004), ktorú podpísala aj vláda SR.

Bude vás zaujímať
V dňoch 16. a 17. mája 2003 sa konalo
na Slovensku referendum o vstupe do EÚ. Otázka, na ktorú slovenskí občania odpovedali, znela: Súhlasíte s tým, aby sa Slovenská republika stala členským štátom Európskej únie? Referenda sa zúčastnila nadpolovičná väčšina oprávnených voličov (52,15 %).
Za vstup sa vyslovilo 92,46 % zúčastnených.

Vytvorte svoj komentár k postoju občanov Slovenskej republiky k Európskej únii
na základe číselných údajov a výsledkov referenda o vstupe SR do EÚ.




1. Konkretizujte spojenie „preniesť sa cez deliace historické čiary“.
2. Vyberte z minulosti historické konflikty, ktoré musela Európa prekonávať.

Rôzne podoby spôsobu života na Slovensku




Prezidentský palác v Bratislave



Budova vlády SR



Pátrame
1. Porovnajte podľa obrázkov rôzne podoby spôsobu života ľudí
na Slovensku.
2. Rozpoznajte príčiny rozdielov v spôsobe života ľudí.
3. Uveďte výhody a nevýhody spôsobu života ľudí
v mestách a na dedinách.
4. Uveďte hlavnú príčinu odchodu mladých ľudí z dedín.
5. Ako sa mení krajina
a výzor okrajových štvrtí veľkých miest?
6. Vyjadrite svoj názor na vstup Slovenska do Európskej únie.
7. Diskutujte o výhodách
a nevýhodách tohto vstupu.

Rozlišujeme, usporadúvame, opakujeme
1. Konkretizujte, ako sa prejavilo medzinárodné uznanie Slovenskej republiky v priebehu roku 1993.
2. Uveďte, čo bolo hlavným cieľom Slovenskej republiky po jej vzniku.
3. Zdôvodnite, prečo Slovenská republika
v rokoch 1993 – 1998 vypadla z prvej vlny rozširovania NATO i z rokovaní o vstupe do Európskej únie.
4. Prečo sa roky 2004 a 2009 považujú za dôležitý medzník v ďalšom vývoji Slovenskej republiky?
5. Uveďte, s akými problémami zápasí Slovenská republika na začiatku 21. storočia.
6. Staroveký aténsky politik Perikles kedysi dávno napísal: „I keď len niektorí môžu vytvárať politiku, všetci sme ju schopní posudzovať.“ Diskutujte o tejto Periklovej myšlienke.


125

 
Pohľad späť (V)
1. Vysvetlím dôležité historické pojmy.


2. Porozprávam pomocou pamäťovej mapy o politických zmenách v Európe od roku 1990.






zjednotenie Nemecka


rozpad ZSSR




rozdelenie federatívneho Česko-Slovenska



Slovenská republika


Česká republika



Litva

 	zmeny v Európe	

rozpad Juhoslávie






Lotyšsko


Estónsko






3. Zhodnotím význam zjednotenia Nemecka v roku 1990.

4. Rozpoznám historické medzníky v priebehu formovania Európskej únie.

5. Zdôvodním, prečo sa roky 1989 a 2004 považujú za medzníky v histórii európskeho zjednocovania.

6. Vyjadrím svoj postoj k výhodám a nevýhodám európskeho zjednocovania.

7. Zdôvodním, prečo ľudia pri zmene politického systému v Československu v roku 1989 očakávali, že sa budú mať lepšie, alebo, naopak, vyjadrovali obavy či zdržanlivý postoj.

8. Zhodnotím význam vzniku Slovenskej republiky.

9. Uvediem, v čom sa konkrétne prejavilo medzinárodné uznanie Slovenskej republiky v roku 1993.

10. Rozpoznám, s akými problémami sa vyrovnávajú ľudia v súčasnej Slovenskej republike.

126

 
Pohľad späť (V)
11. Porovnám politické zmeny na mape Európy po roku 1918 a 2004.


12. Vytvorím so spolužiakmi v tíme projekty z každodennosti života v druhej polovici 20. storočia:
a) Ako sa obliekali ľudia, ako sa obliekali deti do školy, pracovné oblečenie, oblečenie na doma
a na voľný čas, slávnostné oblečenie, konfekcia a zhotovovanie odevov v domácnostiach, nakupovanie módneho oblečenia, spôsoby starostlivosti o oblečenie.
b) Ako ľudia nakupovali, kultúra predaja, samoobsluhy a obchodné strediská, nedostatkový tovar a podpultový predaj, rady na potraviny.
c) Ako ľudia pomáhali národnému hospodárstvu, brigády na pomoc poľnohospodárom, stavby mládeže, jarné upratovanie miest a dedín.
d) Ako sa slávili sviatky, uctievali významné výročia a úmrtia, ako sa ľudia vyjadrovali k verejným záležitostiam.
e) Ako ľudia bývali, spôsob nadobúdania bytov, družstevné a svojpomocné byty, zariadenie bytov, technika v domácnostiach.
f) Ako sa ľudia stravovali, obľúbené jedlá a nápoje, lahôdky, potraviny, ktoré už nie je dnes dostať, stravovanie v školských a závodných jedálňach, rýchle občerstvenie.
g) Ako ľudia trávili voľný čas, ako vyzerali diskotéky, akú hudbu počúvali, čo a ako tancovali, aké mali koníčky, ako trávili večery v rodine, ako sa deti hrali a pod.

13. Zakreslím vo svojom zošite do časovej priamky letopočty a k nim kľúčové historické udalosti zo svetových a národných dejín.



1989

1990

1991

1992

1993

1994

1995

1996

1997

1998

1999

2000

2001

2002

2003

2004

2005

2006

2007

2008	2009


127






































































V novembrových dňoch ľudia spontánne tvorili a vylepovali takéto plagáty.